<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="12/ Fasáda">
    <meta name="apple-mobile-web-app-capable" content="yes">
    <title>12/ Fasáda</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Petr Král: Zpráva o místech">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zpráva o místech">
    <meta property="og:title" content="Zpráva o místech">
    <meta property="og:type" content="book">
    <meta property="og:book:author" content="Petr Král">
    <meta property="twitter:title" content="Petr Král: Zpráva o místech">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zprava_o_mistech_023.html">
    <link rel="next" href="./zprava_o_mistech_025.html">
    <meta name="nb-order" content="20">
    <link rel="self" href="zprava_o_mistech_024.html">
    <meta name="nb-identifier" content="kral-zprava-o-mistech-dbeefed">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8400" data-nb-chars="53187">
    <nav role="doc-toc">
      <ul class="plain section">
        <li><a href="zprava_o_mistech_006.html">Věnování</a></li>
        <li><a href="zprava_o_mistech_007.html">Citát</a></li>
        <li><a href="zprava_o_mistech_008.html">Jako každé šetření...</a></li>
        <li><a href="zprava_o_mistech_009.html">I</a>
          <ul class="plain">
            <li><a href="zprava_o_mistech_010.html">1/ Cesta ven</a></li>
            <li><a href="zprava_o_mistech_011.html">2/ Residence</a></li>
            <li><a href="zprava_o_mistech_012.html">3/ Území</a></li>
            <li><a href="zprava_o_mistech_013.html">4/ Panství</a></li>
          </ul>
        </li>
        <li><a href="zprava_o_mistech_014.html">II</a>
          <ul class="plain">
            <li><a href="zprava_o_mistech_015.html">5/ Tajná Plzeň…</a></li>
            <li><a href="zprava_o_mistech_016.html">6/ …čili cesta kolem ničeho</a></li>
            <li><a href="zprava_o_mistech_017.html">7/ Do Ameriky</a></li>
            <li><a href="zprava_o_mistech_018.html">8/ O&nbsp;skrytém životě maket</a></li>
          </ul>
        </li>
        <li><a href="zprava_o_mistech_019.html">III</a>
          <ul class="plain">
            <li><a href="zprava_o_mistech_021.html">9/ Místa bez kontur</a></li>
            <li><a href="zprava_o_mistech_022.html">10/ Paříž</a></li>
            <li><a href="zprava_o_mistech_023.html">11/ Vyjet</a></li>
            <li><a href="zprava_o_mistech_024.html">12/ Fasáda</a></li>
            <li><a href="zprava_o_mistech_025.html">P.&nbsp;S.</a></li>
          </ul>
        </li>
        <li><a href="zprava_o_mistech_026.html">DOKUMENTY</a></li>
        <li><a href="zprava_o_mistech_027.html">V&nbsp;panství bodláků I</a></li>
        <li><a href="zprava_o_mistech_028.html">V&nbsp;panství bodláků II</a></li>
        <li><a href="zprava_o_mistech_029.html">Návštěva v&nbsp;rue Montmartre</a></li>
        <li><a href="zprava_o_mistech_030.html">Sen z&nbsp;30.&nbsp;dubna</a></li>
        <li><a href="zprava_o_mistech_031.html">Rue Montmartre po roce</a></li>
        <li><a href="zprava_o_mistech_032.html">Ediční poznámka </a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zprava_o_mistech_023.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="2" data-nb-chars="10">12/ Fasáda</span></h1>
        <section>
          <p class="chunk" data-nb-ref-number="2" data-nb-words="181" data-nb-chars="1216"><span class="idea" data-nb-ref-number="2" id="idea2" data-nb-words="181" data-nb-chars="1216">Podél nadzemní dráhy metra, v&nbsp;němž denně projíždí městem ve&nbsp;snaze vyhovět svému zaměstnavateli, vyhlíží pokaždé&nbsp;– jako své osobní bóje&nbsp;– pár drobných atrakcí schopných rytmicky rozčlenit cestu a&nbsp;zpestřit její jednotvárnost. Červené, modré a&nbsp;žluté destičky vystavené na&nbsp;jakési střeše hryžou ranní vzduch barevnými zoubky, v&nbsp;hloubce neznámého bytu září v&nbsp;protisvětle vitráž podobná okénku rodinné hrobky, co&nbsp;náhle odhalený rentgenový snímek nebo světlotisk na&nbsp;bankovce; z&nbsp;mládeneckého bytu pod tratí zívá za&nbsp;otevřeným oknem pokaždé jiná zřícenina téže postele, opuštěné v&nbsp;panice chvíli předtím. Plátěná stříška, která na&nbsp;kraji velkého náměstí nastavuje nebi velký nápis PIANOS (piána), je&nbsp;schopna nechat ujet myšlení zvlášť daleko: až&nbsp;k&nbsp;představě horkého odpoledne a&nbsp;lehkého letního zemětřesení, po&nbsp;němž by&nbsp;zpod stříšky vyhřezla jediná noha černého Steinwaye, co&nbsp;sonda nehybně zkoumající pustý chodník. Nic z&nbsp;toho však tolik neláká a&nbsp;nedráždí jako Stanice, vysoká stavba, která se&nbsp;tyčí uprostřed cesty a&nbsp;zdá se&nbsp;rázem hodná i&nbsp;hlubšího průzkumu. Mezi všemi úkryty, které náš hrdina napříště zkouší obývat, aniž si&nbsp;skrývá jejich křehkost, si&nbsp;budova uchovává přitažlivost skutečné záhady, ne-li posledního „pravého“ místa.</span></p>
          <p class="chunk" data-nb-ref-number="3" data-nb-words="105" data-nb-chars="747"><span class="idea" data-nb-ref-number="3" id="idea3" data-nb-words="105" data-nb-chars="747">Upoutává přitom pozornost&nbsp;– lze-li to&nbsp;tak říct&nbsp;– jen svou jedinečnou neosobností. Monumentální vjezd a&nbsp;vysoká tovární okna, orámovaná úzkými hranatými pilíři a&nbsp;římsami, kreslí na&nbsp;průčelí pouze strohou geometrickou mřížku podobnou šachovnici nebo předpisově čtverečkovanému papíru, jejž připomíná i&nbsp;rozčlenění oken na&nbsp;drobné tabulky. Jen tak tak, že&nbsp;kresbu nadlehčuje mírné zaoblení horních rohů oken; několik rovnoběžných, kolmých nebo vodorovných rysek hloubících místy jinak holé zdivo jen zdůrazňuje jeho nahotu. Je&nbsp;pravda, že&nbsp;nápis vyrytý tiskacími písmeny nad vchodem, sám spíš diskrétní, stačí přísnou čistotu fasády trochu zakalit: záhadně nepřípadné a&nbsp;cizokrajné jméno STANICE LAOS mění rázem ostentativní strohost budovy v&nbsp;perfidní výzvu.</span></p>
          <p class="chunk" data-nb-ref-number="4" data-nb-words="85" data-nb-chars="572"><span class="idea" data-nb-ref-number="4" id="idea4" data-nb-words="85" data-nb-chars="572">Pohled i&nbsp;tak nepřestává klouzat po&nbsp;jejím hladkém povrchu, žádný záchytný bod jej nevybízí, aby se&nbsp;ho&nbsp;přidržel; fasáda mu&nbsp;nabízí k&nbsp;mlsání jen lízátko své jednotvárné plochy, tu&nbsp;a&nbsp;tam přizdobené, kromě tenkých rysek, nanejvýš chabým zábleskem světla. Uprostřed tolika těkavých úkrytů nabízí nicméně Stanice cosi pevného, pod jejím skromným zevnějškem prosvítá smělá sebejistota. Malé zpětné zrcátko s&nbsp;chromovanou obrubou, upevněné nad jedním z&nbsp;oken a&nbsp;obrácené směrem k&nbsp;budově, dokonce naznačuje, že&nbsp;kráska si&nbsp;vystačí sama a&nbsp;je schopna nedohledně zrcadlit vlastní dokonalost.</span></p>
          <p class="chunk" data-nb-ref-number="5" data-nb-words="198" data-nb-chars="1294"><span class="idea" data-nb-ref-number="5" id="idea5" data-nb-words="198" data-nb-chars="1294">Všechno jako by&nbsp;mělo znovu znehybnět, mrazivý úsměv fasády hrozí v&nbsp;hrdinovi vyvolat jenom bezmezné ohromení. Uprostřed zmatení však začnou vzdouvat průčelí nejrůznější představy, jako potlačené vzdechy. Je&nbsp;pravda, že&nbsp;jsou spíš prchavé a&nbsp;zběžné; sotva mu&nbsp;rozměry vchodu do&nbsp;Stanice vnuknou myšlenku, že&nbsp;je&nbsp;přizpůsoben tělům neznámých mastodontů, obřích stěhovacích vozů nebo bůhvíjakých tažných slonů, už&nbsp;pochybuje o&nbsp;tom, že&nbsp;by&nbsp;se&nbsp;kdy vchod opravdu otvíral a&nbsp;někoho&nbsp;– nebo něco&nbsp;– vpouštěl dovnitř. I&nbsp;kdyby sem člověk chodil denně, říká si, viděl by&nbsp;se&nbsp;vrata nanejvýš pootevřít a&nbsp;nechat vklouznout dovnitř vágní závan vzduchu, našedlý záblesk rychle pohlcený přítmím. Přejde tak k&nbsp;nové představě, ptá se, zda Stanice není spíš svébytnou hasičskou zbrojnicí; kdo ví, nerekrutuje-li se&nbsp;z&nbsp;laosanů zvláštní hasičská elita, určená ke&nbsp;stejně pohotovým jako diskrétním zásahům. Vyjíždějí občas z&nbsp;budovy&nbsp;– kdyby jen v&nbsp;neděli odpoledne a&nbsp;zadním vchodem&nbsp;– nenápadné čety, které kdesi v&nbsp;tichém předměstí vzbudí falešný poplach a&nbsp;vzápětí zas rychle odjedou, aby čtvrti daly pocítit skutečnou úlevu? I&nbsp;nová hypotéza se&nbsp;ale hned zas vytrácí, vsakována povrchem fasády; přes všechnu snahu zbyde hrdinovi z&nbsp;hasičů jen kradmá vize uniformovaných siluet, které nehlučně kloužou po&nbsp;budově jako tělíčka uschlých much.</span></p>
          <p class="chunk" data-nb-ref-number="6" data-nb-words="196" data-nb-chars="1282"><span class="idea" data-nb-ref-number="6" id="idea6" data-nb-words="196" data-nb-chars="1282">Uvnitř jistě dává přísná stavba tušit pilnou, nikdy neutuchající činnost. Strohost okolního rámce ji&nbsp;ale nutně redukuje na&nbsp;podstatu, vyžaduje od&nbsp;zaměstnanců intenzivní, ale tak vymezené a&nbsp;do sebe stlačené úsilí, že&nbsp;spočívá v&nbsp;čirém soustředění, v&nbsp;pozornosti, zaměřené jen ke&nbsp;své sebeobnově. Bdělost pouhých strážců, jinak řečeno. Stanice může dobře být pouhé depo, v&nbsp;jehož vysokých sálech jsou trvale uloženy nijak zářivé, jen trochu neskladné předměty: dlouhé žebříky srovnané podél stěn, masivní, u&nbsp;stropu zavěšené kladky, veliká plochá šuplata plná modrých zástěr, kalhot a&nbsp;bluz s&nbsp;kostičkou pepita pro kuchaře obřího vzrůstu; některé zásuvky možná skrývají i&nbsp;dvě, tři fasády z&nbsp;kartonu, vzorně okopírované podle průčelí budovy. Předměty, nebo spíš pouhé vzorky, které by&nbsp;zaměstnanci měli za&nbsp;úkol jen kontrolovat, aby byly kdykoli k&nbsp;dispozici&nbsp;– sami navlečeni do&nbsp;halen a&nbsp;montérek různých modelů, v&nbsp;nichž by&nbsp;denně procházeli sály jako při módní přehlídce bez diváků. Výzkumník si&nbsp;zároveň vzpomíná na&nbsp;vysloužilé nářadí, s&nbsp;nímž občas letadla jeho země létala sem a&nbsp;tam, od&nbsp;hranic k&nbsp;hranicím, jen aby dodržela roční kvótu nalétaných hodin. Slouží Stanice co&nbsp;úschovna podobně deklasovaných objektů, je&nbsp;sama plná, jako tehdy letadla, jen starých plechových valch a&nbsp;klubek ostnatého drátu?</span></p>
          <p class="chunk" data-nb-ref-number="7" data-nb-words="253" data-nb-chars="1602"><span class="idea" data-nb-ref-number="7" id="idea7" data-nb-words="253" data-nb-chars="1602">Vtírá se&nbsp;dokonce představa, že&nbsp;hlídači Stanice pečují jen o&nbsp;samu budovu. Celé dny trávené vyměňováním prasklých žárovek, novým natíráním červených minimaxů a&nbsp;lékárniček, sčítáním konzerv UNRRA uložených ve&nbsp;sklepě a&nbsp;ošetřováním praporů, které je&nbsp;třeba vyvěsit ve&nbsp;dnech státních svátků; navíc tu&nbsp;a&nbsp;tam jen drobné pracovní nehody, bělásek chycený mezi lopatkami větráku, prst zasažený kladívkem, které přitlouká ke&nbsp;zdi čerstvě přerámované Směrnice. Tabulky s&nbsp;jasným označením MUŽI a&nbsp;ŽENY, na&nbsp;dveřích řádně oddělených záchodků&nbsp;– nebo pro zjednodušení naopak společných&nbsp;–, značky ukazující v&nbsp;rozích sálů, jediným čistým a&nbsp;navždy smířeným řezem, kam až&nbsp;dosáhla voda během předchozích potop; vlajky čerstvě vyvěšené v&nbsp;úterý, nanovo stažené ve&nbsp;čtvrtek: Stanice cele přiléhá sama k&nbsp;sobě a&nbsp;plní beze zbytku své prosté obrysy, nemá jiné ambice, než být a&nbsp;provádět vlastní inventář, bez potřeby skrývat v&nbsp;sobě víc, než co&nbsp;ukazuje navenek&nbsp;– své nedohledné nic. Život, pouhá trvale obnovovaná hypotéza, se&nbsp;v&nbsp;její mase rozsvěcí a&nbsp;zároveň vadne, tak jako všechny filmy světa současně vyplouvají a&nbsp;hasnou v&nbsp;bílém obdélníku plátna, na&nbsp;něž se&nbsp;nepromítá. Celý příběh je&nbsp;tu&nbsp;naráz obsažen v&nbsp;intervalu, který dělí zjevení vlajek a&nbsp;jejich opětné zmizení; jediný skluz pohledu po&nbsp;fasádě stačí Stanici spojit s&nbsp;dalekým Laosem, do&nbsp;nějž se&nbsp;z&nbsp;ní odplouvá a&nbsp;kterým je&nbsp;zase ona sama. Tady a&nbsp;tam, odjezd a&nbsp;návrat, dobyvačný nájezd a&nbsp;vyčkávavé přešlapování na&nbsp;místě, všechna ta&nbsp;protichůdná směřování se&nbsp;náhle setkávají a&nbsp;spojují v&nbsp;zamlklé budově, převedena jako na&nbsp;téhož jmenovatele na&nbsp;bezúsměvný úsměv, jenž vyzařuje z&nbsp;jejího průčelí.</span></p>
          <p class="chunk" data-nb-ref-number="8" data-nb-words="176" data-nb-chars="1161"><span class="idea" data-nb-ref-number="8" id="idea8" data-nb-words="176" data-nb-chars="1161">Podobně jako někdejší „panství“ spálených bodláků překypuje Stanice zdrženlivými sliby, sotva naznačenými a&nbsp;znovu pohlcovanými jejími striktními, definitivními tvary. Bohatství stavby splývá s&nbsp;její rezolutní střízlivostí a&nbsp;chudobou, suchostí schematického modelu, kterou si&nbsp;uchovává vzdor tomu, co&nbsp;zas a&nbsp;zas čeří její obrysy: prchavé přehlídce představ o&nbsp;tom, čím vším by&nbsp;být mohla. Sotva se&nbsp;fasáda nadzvedla jako opona, nastavuje znovu pouze svou prázdnou stránku, hloubka, kterou nechala zahlédnout, byla jen tenká vrstva vzduchu, za&nbsp;níž opět vyplouvá vstříc táž čistá, nedotčená plocha. Vlna, která se&nbsp;při střetnutí s&nbsp;tou náhle vztyčenou planinou zvedá v&nbsp;pozorovatelově těle, se&nbsp;vzápětí po&nbsp;ploše rozlévá, aniž kam proniká, průčelí ji&nbsp;rozbíjí a&nbsp;rozptyluje právě tak, jako svírá a&nbsp;stlačuje prostor, který jsme chtěli najít za&nbsp;ním. Všechna hloubka budovy tepe na&nbsp;jejím povrchu, Stanice ztělesňuje i&nbsp;příkladné smíření Mozarta s&nbsp;Verdim. Bůh sám, říkáme si, by&nbsp;z&nbsp;ní jen tak tak vyhlédl pootevřeným oknem, jako vousatá kukačka, jediné zrníčko prachu rozsvícené v&nbsp;tvé Tváři, drahá Stanice, nám vniká rázem do&nbsp;oka jako oslnivé shrnutí všech vesmírných rozloh a&nbsp;zpráv.</span></p>
          <p class="chunk" data-nb-ref-number="9" data-nb-words="149" data-nb-chars="1001"><span class="idea" data-nb-ref-number="9" id="idea9" data-nb-words="149" data-nb-chars="1001">Veřejné lázně, které zůstaly ve&nbsp;stadiu strohého stavitelského plánu, exemplárně oproštěná maketa makety, Stanice je&nbsp;jen skrýší obřích, ale dvourozměrných bobrů, klouzajících kradmo za&nbsp;průčelím na&nbsp;nehmotných chůdách. Zvířata jsou na&nbsp;té&nbsp;definitivně neoby­vatelné scéně zároveň přítomná a&nbsp;nepřítomná, veškerý prostor možného života a&nbsp;dobrodružství se&nbsp;tu&nbsp;otvírá v&nbsp;těsné mezeře mezi bledými přízraky dělníků, nucených zas a&nbsp;zas opakovat pár obřadných gest, a&nbsp;syrovou reálností jejich rekvizit a&nbsp;kostýmů: kšiltovky, kterou si&nbsp;nasazují, a&nbsp;minimaxu, jejž zavěšují na&nbsp;zeď. Zaměstnanci sami nejsou víc než hypotetičtí pracující, živí manekýni blízcí těm, které výzkumník potkával v&nbsp;rodné zemi a&nbsp;jejichž zvyky jako by&nbsp;zaměstnanci přenesli až&nbsp;sem, daleko od&nbsp;původních souvislostí. Jak tu&nbsp;ve&nbsp;svých montérkách a&nbsp;s&nbsp;nářadím v&nbsp;ruce jen trčí a&nbsp;kouří cigaretu za&nbsp;cigaretou, odvracejí se&nbsp;navždycky od&nbsp;dějin a&nbsp;od třídního boje, žijí pouze v&nbsp;každodenní věčnosti a&nbsp;měří její čas bloumavými gesty čirých proletářů-metafysiků.</span></p>
          <p class="chunk" data-nb-ref-number="10" data-nb-words="136" data-nb-chars="796"><span class="idea" data-nb-ref-number="10" id="idea10" data-nb-words="136" data-nb-chars="796">Jediný vhodný způsob, jak Stanici trochu víc prozkoumat, by&nbsp;nanejvýš spočíval v&nbsp;tom, strávit v&nbsp;ní sobotu a&nbsp;neděli v&nbsp;roli hlídače-amatéra. I&nbsp;to, představuje si, by&nbsp;bylo exotické jen svou všední fádností, otvíral by&nbsp;se&nbsp;světu jen jako dobrovolné rukojmí, ochotné přijmout nezbytnou nudu a&nbsp;trpělivě ji&nbsp;snášet. Sotva by&nbsp;si&nbsp;v&nbsp;okolí našel skromné bistro a&nbsp;něco v&nbsp;něm zhltnul, už&nbsp;by&nbsp;byl zpátky v&nbsp;budově, dál by&nbsp;trávil čas hlídáním a&nbsp;čekáním na&nbsp;telefon neznámého účastníka, který si&nbsp;spletl číslo nebo je&nbsp;špatně vytočil. Po&nbsp;tom, co&nbsp;by&nbsp;mu&nbsp;objasnil jeho omyl, by&nbsp;už&nbsp;jen přihlížel pozvolnému stárnutí nedělního odpoledne a&nbsp;snažil se&nbsp;vyčíst jeho postup z&nbsp;blednoucích odlesků na&nbsp;oknech a&nbsp;na vagonech nadzemního metra, míjejících za&nbsp;okny po&nbsp;kolejích&nbsp;– tak dlouho, až&nbsp;by&nbsp;stmívání zas ukončilo víkend i&nbsp;jeho stráž.</span></p>
          <p class="chunk" data-nb-ref-number="11" data-nb-words="99" data-nb-chars="597"><span class="idea" data-nb-ref-number="11" id="idea11" data-nb-words="99" data-nb-chars="597">Pobyt v&nbsp;budově se&nbsp;přitom nijak nevnucuje, tak se&nbsp;zdá zřejmé, že&nbsp;se&nbsp;její vnitřek ničím zásadně neliší od&nbsp;vnějšku. Na&nbsp;desce, již lze už&nbsp;teď zavěsit na&nbsp;průčelí, by&nbsp;tak záhadu Stanice stačil shrnout krátký text, omezený na&nbsp;pouhé konstatování nebo na&nbsp;skromnou poctu: „Nehybné budově vděční obdivovatelé“, „Té, v&nbsp;níž tolik svědků našlo oporu v&nbsp;jednotvárném průběhu dní“, dokonce snad jen čistě úřední „Provoz této Stanice byl k&nbsp;dnešnímu dni prodloužen na&nbsp;neurčito“. Formulka právě tak hladce diskrétní jako fasáda&nbsp;– a&nbsp;která by&nbsp;pod ní&nbsp;neodhalila žádné tajemství, jen by&nbsp;k&nbsp;ní přidala další vrstvu povrchu.</span></p>
          <p class="chunk" data-nb-ref-number="12" data-nb-words="207" data-nb-chars="1338"><span class="idea" data-nb-ref-number="12" id="idea12" data-nb-words="207" data-nb-chars="1338">Po&nbsp;všech těch letech, kdy se&nbsp;snažil nahlédnout za&nbsp;nejrůznější vchody, výklady, průčelí, jako by&nbsp;mu&nbsp;Stanice přišla nastavit právě jen Fasádu, v&nbsp;posledním střetnutí, které je&nbsp;i&nbsp;výsledkem jeho průzkumu. Podnikl průzkum jen proto, aby zjistil, že&nbsp;byl hledáním neexistujícího, nebo aby pochopil, že&nbsp;jedinou substanci míst&nbsp;– i&nbsp;věcí&nbsp;– tvoří jejich věčné uhýbání? Stačilo by&nbsp;možná připustit, že&nbsp;už&nbsp;pozorování fasády je&nbsp;překročením prahu, a&nbsp;bezpochyby jediným, které je&nbsp;mu&nbsp;dáno. Dík pozornosti, kterou věnuje svým rozviklaným skladům a&nbsp;kuželníkům, se&nbsp;i&nbsp;nadále zdržuje před dávným pouťovým stanem, z&nbsp;něhož slyšel znít apel valivého dunění a&nbsp;kam vnikal jen umíněným zkoumáním malovaného štítu s&nbsp;groteskně klopýtajícími postavičkami kuchtíků nebo kominíků; neonové návěstí HOTELU blikající v&nbsp;průčelí za&nbsp;stromy bulváru, vprostřed zimomřivého šrafování okenic, je&nbsp;rázem úplná dekorace, již obývá jediným pohledem, v&nbsp;touž chvíli, kdy zachytil její signál. Je&nbsp;to&nbsp;nasnadě, jediné prostory k&nbsp;prozkoumání se&nbsp;před ním otvírají hned tady, v&nbsp;zrnitém povrchu dlažby pod jeho nohama nebo ve&nbsp;zvrásněných prknech ohrady, která před ním vyvstala z&nbsp;vlahých vln odpoledne. Nic než mírný relief, kde celé neznámé město&nbsp;– ne-li svět&nbsp;– už&nbsp;přitom dýchá v&nbsp;drobných hrbolcích a&nbsp;prohlubních, jaksi jen tím bohatších a&nbsp;slibnějších, že&nbsp;redukují městský labyrint na&nbsp;pouhý plán.</span></p>
          <p class="chunk" data-nb-ref-number="13" data-nb-words="71" data-nb-chars="435"><span class="idea" data-nb-ref-number="13" id="idea13" data-nb-words="71" data-nb-chars="435">(Stačí, když si&nbsp;fasádu Stanice představí položenou na&nbsp;zem, aby se&nbsp;před ním rozprostřela jako pravé italské náměstí, připravené uvítat celé tajemné defilé každodenních stínů a&nbsp;světel. Fasády z&nbsp;papíru uskladněné v&nbsp;budově se&nbsp;zas mohou vztyčit, aniž by&nbsp;přestaly ležet na&nbsp;zemi: stačí, když je&nbsp;drobní laosané v&nbsp;hasičském přelezou před kamerou po&nbsp;čtyřech, jako v&nbsp;dobách němého filmu, abychom je&nbsp;na&nbsp;plátně viděli šplhat k&nbsp;nebi, patro po&nbsp;patře.</span></p>
          <p class="chunk" data-nb-ref-number="14" data-nb-words="154" data-nb-chars="931"><span class="idea" data-nb-ref-number="14" id="idea14" data-nb-words="154" data-nb-chars="931">Když si&nbsp;hrdina prohlíží staré fotografie z&nbsp;New Yorku, kde obyvatelé postávají před domkem nebo nádražíčkem z&nbsp;cihel, u&nbsp;velkých litinových kamen a&nbsp;za železným turniketem, jehož stín je&nbsp;v&nbsp;pozdním slunci doslova přišívá k&nbsp;průčelí a&nbsp;k&nbsp;těžkým dřevěným dveřím&nbsp;– postavy se&nbsp;mu&nbsp;zdají vpjaty do&nbsp;pletiva plné, obzvlášť hutné skutečnosti, ještě houstnoucího leskem jejich kožichů a&nbsp;temnými prohlubněmi v&nbsp;jejich kloboucích; dobře ale cítí, že&nbsp;pletivo je&nbsp;pouze zrakový klam. Plaší a&nbsp;vystavení vadnoucímu světlu, aniž se&nbsp;kam noří, aniž co&nbsp;tuší o&nbsp;neznámé hloubce, s&nbsp;níž si&nbsp;je&nbsp;hrdina představuje spojeny a&nbsp;kterou si&nbsp;s&nbsp;nimi přeje sdílet, neobývají obyvatelé víc, než plošný obrázek. Ten je&nbsp;do&nbsp;sebe zahrnul, ale zůstal neznámý jim samým, bájný děj, v&nbsp;němž je&nbsp;náš muž vidí hrát, se&nbsp;celý odehrává ve&nbsp;fiktivním prostoru, mimo jejich dosah a&nbsp;aniž by&nbsp;dodal víc slávy jejich skutečným osudům, přiostřil faldy jejich klobouků, zpevnil lesk kožešin a&nbsp;kamen.)</span></p>
          <p class="chunk" data-nb-ref-number="15" data-nb-words="175" data-nb-chars="1053"><span class="idea" data-nb-ref-number="15" id="idea15" data-nb-words="175" data-nb-chars="1053">Nic, s&nbsp;čím by&nbsp;se&nbsp;překročením prahu mohl spojit, ho&nbsp;za&nbsp;ním opravdu nečeká&nbsp;– jen to&nbsp;„jinde“, které nosí sám v&nbsp;sobě, jako nezbytnou součást svého pobytu <em>tady.</em> Fasáda se&nbsp;přesouvá, nezakrývá mu&nbsp;pravou scénu, vyznačuje naopak její pozadí a&nbsp;tlačí ho&nbsp;z&nbsp;něj zpátky do&nbsp;jediného prostoru, kde se&nbsp;věci dějí: právě toho, jímž je&nbsp;obklopen a&nbsp;kde teď v&nbsp;řídkém denním světle objevuje jen svou nahotu. Hladké průčelí mu&nbsp;nastavilo svůj povrch jako zrcadlo a&nbsp;odkázalo ho&nbsp;k&nbsp;vlastní hladké pleti, jak před ním znovu vyvstává co&nbsp;prázdná pláň při každém ranním holení. Zároveň s&nbsp;posledním obrazem „pravého“ místa mu&nbsp;Stanice nabízí i&nbsp;úlevu, Laos, který slibuje, je&nbsp;bílé světlo signálu na&nbsp;rozloučenou: výzva k&nbsp;odvržení všech iluzí o&nbsp;existenci skrytých scén a&nbsp;uzavřených území. Stejně jako jejich fasády jsou místa, která mu&nbsp;dávají znamení, pouze hubené trofeje v&nbsp;pozadí pouliční střelnice, papírové terče nebo sádrové dýmky cenné jen prázdnem, které jej od&nbsp;nich dělí, tou nehmotnou vrstvou vzduchu, skrz niž ho&nbsp;k&nbsp;nim vybízejí proniknout jediným přesným výstřelem&nbsp;– nebo pohledem.</span></p>
          <p class="chunk" data-nb-ref-number="16" data-nb-words="192" data-nb-chars="1131"><span class="idea" data-nb-ref-number="16" id="idea16" data-nb-words="192" data-nb-chars="1131">Místa beze zbytku vsakují jejich průčelí, hrdinův pohled se&nbsp;s&nbsp;nimi jen trvale střetá a&nbsp;zas a&nbsp;zas se&nbsp;od&nbsp;nich odráží; neznamená to&nbsp;však žádné ztrnutí. Jak klouže po&nbsp;průčelích očima, shledává i&nbsp;své vnitřní orientační body a&nbsp;znovu obsazuje svět svým myšlením; asi tak, jako když se&nbsp;po&nbsp;ránu soustředí na&nbsp;holení, dovolí duchu volně bloumat a&nbsp;umožní mu&nbsp;znovu prozkoumat obzor díky ozvěnám, jež probouzí ve&nbsp;zjitřené pleti sebelehčí průvan. Při střetnutí s&nbsp;překážkou, již před ním místa vztyčují, měří rovněž elán, který ho&nbsp;k&nbsp;nim nesl, vír ech a&nbsp;obrazů, jenž se&nbsp;v&nbsp;něm zvedá, ho&nbsp;stačí spojit s&nbsp;dýcháním bytostí a&nbsp;věcí okolo a&nbsp;s&nbsp;nedohledným prouděním, v&nbsp;jehož středu se&nbsp;zmítá. „Každý je&nbsp;svým vlastním bludištěm“: už&nbsp;když zaslechne to&nbsp;moudré mumlání, které z&nbsp;něj samo od&nbsp;sebe stoupá k&nbsp;uchu dne, v&nbsp;prostoru před ním se&nbsp;začnou otvírat&nbsp;– až&nbsp;po&nbsp;obzor&nbsp;– dveře neprozkoumaných sálů. Místa mu&nbsp;nenastavila pouhé zrcadlo; odbočka, kterou prošel, než skrz jejich nahotu objevil svou vlastní, mu&nbsp;také umožnila opravdu <em>dospět</em> sám k&nbsp;sobě, naplnit ten akt vstřícnosti a&nbsp;vděku, v&nbsp;němž spatřoval rozhodující zkušenost už&nbsp;blouznivý génius autora „Zarathustry“.</span></p>
          <p class="chunk" data-nb-ref-number="17" data-nb-words="88" data-nb-chars="590"><span class="idea" data-nb-ref-number="17" id="idea17" data-nb-words="88" data-nb-chars="590">K&nbsp;dovršení aktu mu&nbsp;nakonec pomůže i&nbsp;nečekaná posila: v&nbsp;touž chvíli, kdy ho&nbsp;neúčastná fasáda vybízí, aby svůj průzkum uzavřel a&nbsp;vrátil se&nbsp;sám k&nbsp;sobě, pozná nečekaně jiného výzkumníka posedlého tajemstvím příbuzných, podobně strohých a&nbsp;holých objektů&nbsp;– neosobních skladišť nebo archivů. Konfrontována s&nbsp;jeho vlastními objevy (zdánlivě bezvýznamná místa, píše kolega, „skrývají svá znamení, aby nechala vyplout na&nbsp;povrch ta&nbsp;naše“), Stanice, s&nbsp;níž ho&nbsp;hrdina vzápětí seznámí, zpečetí jejich alianci; napříště mohou své nálezy srovnávat a&nbsp;pokračovat v&nbsp;cestě společně, po&nbsp;dvou paralelních dráhách.</span></p>
          <hr>
          <p class="chunk" data-nb-ref-number="18" data-nb-words="60" data-nb-chars="397"><span class="idea" data-nb-ref-number="18" id="idea18" data-nb-words="60" data-nb-chars="397">Stanice, před níž spolu postáli, je&nbsp;místo bez příznaků, pouhá usměvavá nula; nicméně se&nbsp;jim odmění, právě její prázdno jim poskytne základ k&nbsp;dialogu, který je&nbsp;i&nbsp;počátkem zápletky. Když v&nbsp;sobě před tím nezabydlitelným místem rozeznají notorické neobyvatele, učiní zároveň ze&nbsp;své křehkosti vzájemnou oporu, aby si&nbsp;trochu pomohli navštěvovat svět a&nbsp;měřit prostor, kde jim velkodušně dovoluje bloudit.</span></p>
          <p class="chunk" data-nb-ref-number="19" data-nb-words="242" data-nb-chars="1518"><span class="idea" data-nb-ref-number="19" id="idea19" data-nb-words="242" data-nb-chars="1518">Z&nbsp;nedostatku obydlí se&nbsp;dík svému spojenectví mohou usídlit aspoň ve&nbsp;společné cestě a&nbsp;obývat lépe okraje vyhrazené jejich přesunům. V&nbsp;Martinově autě, zatímco se&nbsp;stmívá, míjejí napříště bez zastavení domy na&nbsp;kraji vesnice, zdraví jen krátkým pousmáním jejich rozsvícená okna, před nimiž postávali jako vyděděnci za&nbsp;svých cest autostopem. Když uprostřed Paříže vjedou na&nbsp;malé kruhové náměstí, poznají rázem v&nbsp;jeho šedé aréně zasutý střed, kde je&nbsp;doma jen ticho a&nbsp;kudy jim zbývá nenápadně projet; také jiní tu&nbsp;ostatně jen zaraženě míjejí ve&nbsp;svých autech, zpomaleně a&nbsp;jakoby po&nbsp;špičkách. Pátrání průzkumníků je&nbsp;tím úspěšnější, že&nbsp;je&nbsp;nezatěžuje povinnost někam dorazit; s&nbsp;vědomím, že&nbsp;jsou doma všude a&nbsp;nikde, mohou obývat i&nbsp;místa, kam nepronikli, zkoušet číst jejich poselství, i&nbsp;když se&nbsp;nemohou spojit s&nbsp;tím, co&nbsp;jim v&nbsp;nich dává znamení. Stačí, když stojí před starým hotelem nebo opuštěným skladištěm, probírají jeho sporné půvaby a&nbsp;nechávají bloudit své myšlení mezi rozbitými okny, zaprášenými cihlami a&nbsp;římsami; nevymámí-li z&nbsp;budovy žádné rozhodující tajemství, mohou ji&nbsp;svým dialogem aspoň <em>vyhnat z&nbsp;úkrytu</em>, lépe ji&nbsp;odhalit už&nbsp;tím, že&nbsp;na&nbsp;ni&nbsp;zaostří své spojené pohledy. Přátelský dialog a&nbsp;vzájemná pozornost jsou pro rozdýchání míst podstatné, až&nbsp;díky nim&nbsp;– tušil to&nbsp;už&nbsp;před svými bodláky&nbsp;– může hrdina svůj průzkum změnit ve&nbsp;způsob, jak na&nbsp;místech trochu pobýt. Někdy spolu svou zkoumavou rozpravou, sklenici vína v&nbsp;ruce, změní v&nbsp;místo pobytu i&nbsp;scénu zobrazenou na&nbsp;plátně přítele malíře, samosebou co&nbsp;nejvíc oproštěném.</span></p>
          <p class="chunk" data-nb-ref-number="20" data-nb-words="117" data-nb-chars="731"><span class="idea" data-nb-ref-number="20" id="idea20" data-nb-words="117" data-nb-chars="731">Aby se&nbsp;dialog rozvíjel, není ho&nbsp;nutné živit nijak převratnými výroky; tím méně si&nbsp;vymýšlet podivuhodné obrazy a&nbsp;vize, s&nbsp;představou, že&nbsp;jim otevřou přístup k&nbsp;pomyslnému zákulisí, k&nbsp;odvrácené straně scény nebo průčelí naproti. Stačí soustředit se&nbsp;na&nbsp;to, co&nbsp;mají opravdu před sebou, zkoumat tvary místa a&nbsp;jeho hmoty, formulovat otázky, k&nbsp;nimž je&nbsp;ponouká, a&nbsp;skryté možnosti, které v&nbsp;něm tuší, v&nbsp;úzkém spojení se&nbsp;skutečností&nbsp;– aniž přitom od&nbsp;místa čekají víc než zdrženlivá, čistě hypotetická sdělení. V&nbsp;prostorech, které se&nbsp;jim nabízejí k&nbsp;průzkumu, už&nbsp;oba dovedou rozeznat&nbsp;– a&nbsp;připustit&nbsp;– nutnou míru iluze, všudypřítomného zrakového klamu; pozornost k&nbsp;jeho nástrahám je&nbsp;součástí jejich postupu i&nbsp;jedním ze&nbsp;základů jejich spiklenectví.</span></p>
          <p class="chunk" data-nb-ref-number="21" data-nb-words="190" data-nb-chars="1219"><span class="idea" data-nb-ref-number="21" id="idea21" data-nb-words="190" data-nb-chars="1219">Jejich společné dobrodružství je&nbsp;dostatečně pravé, než aby museli zaměňovat skutečnost a&nbsp;svá zbožná přání. Už&nbsp;si&nbsp;nehrají na&nbsp;jasnovidce, neopájejí se&nbsp;obrazy zázračně změněného světa, aby se&nbsp;mohli uzavřít jen ve&nbsp;svém čekání. Zatímco své myšlení nechávají bloumat mezi samovolnou úvahou a&nbsp;skutečnostmi, které ji&nbsp;inspirují, respektují i&nbsp;lhostejnost věcí vůči všemu, co&nbsp;přesahuje jejich prostou a&nbsp;zřejmou přítomnost&nbsp;– a&nbsp;ctí v&nbsp;ní sličnou cizinku, již stačí pozdravit za&nbsp;chůze. Ke&nbsp;znalosti světa patří nutně i&nbsp;ochota <em>nerušit klid říms</em>, a&nbsp;ponechat je&nbsp;vlastnímu snění… Pomocí záměrně neobřadného jazyka se&nbsp;v&nbsp;místech snaží rozeznat jen chudé tajemství, pouhou možnost, aby změřili <em>minimum</em> odstupu, které potřebují&nbsp;– a&nbsp;jsou schopni&nbsp;– získat vůči té&nbsp;realitě bez jiskry, příliš spokojené sebou samou, která napříště všechno zaléhá a&nbsp;každým dnem je&nbsp;víc svírá. Beze všech korouhví až&nbsp;na&nbsp;bílé a&nbsp;prázdné obdélníky oken, která se&nbsp;večer rozsvěcejí na&nbsp;ztemnělých předměstích, směřují jenom k&nbsp;slepé fasádě na&nbsp;blízkém nároží; dýchají volněji už&nbsp;ve&nbsp;chvíli, kdy zkoumají pohledem její plochu, drobné duhové třpyty, které se&nbsp;zažíhají v&nbsp;její šedi, stačí fasádu změnit v&nbsp;matoucí pobřežní útes uprostřed města jakoby čeřený odlesky vnitřního moře.</span></p>
          <p class="chunk" data-nb-ref-number="22" data-nb-words="106" data-nb-chars="725"><span class="idea" data-nb-ref-number="22" id="idea22" data-nb-words="106" data-nb-chars="725">Domovní střechy vystavené slunci jako neobývaná „země nikoho“, zívání holé prkenné ohrady podél cesty nebo pustý bok uzavřeného kamionu, který před nimi zvolna vybírá zatáčku, jsou právě tak schopny otevřít jakoby poslední prostory, kde jejich pohled může volně vydechnout. Z&nbsp;míst, pro něž mají společnou slabost, k&nbsp;nim nemluví jen jejich omšelost a&nbsp;patina; jsou lákavá i&nbsp;svou oproštěností, tím, že&nbsp;v&nbsp;čím dál víc zataraseném světě tvoří nečekanou mezeru a&nbsp;vybízejí jen dlouze sondovat prázdno, které hostí. S&nbsp;týmž zaujetím jako vysloužilé hotely a&nbsp;zrušené továrničky navštěvují ostatně průzkumníci poušť velkých parkovišť, nových supermárktů a&nbsp;skladů; mimořádně příhodný výzkumný terén jim dokonce poskytne prosté staveniště.</span></p>
          <p class="chunk" data-nb-ref-number="23" data-nb-words="219" data-nb-chars="1420"><span class="idea" data-nb-ref-number="23" id="idea23" data-nb-words="219" data-nb-chars="1420">Ticho takových jevišť je&nbsp;rovněž tichem doby, v&nbsp;níž žijí a&nbsp;která je&nbsp;náhle sama jakoby vyprázdněná. Pustá fasáda Stanice, před kterou se&nbsp;setkali, neosvětlila jen jejich vlastní nahotu; oživila v&nbsp;nich i&nbsp;vědomí epochy, v&nbsp;níž se&nbsp;napříště každé myšlení a&nbsp;hledání rozvíjí na&nbsp;pozadí nepřítomnosti. Tam, kde se&nbsp;za&nbsp;přitažlivostí jistých míst zdálo dřív možné tušit celé skryté světy, se&nbsp;teď setkávají jen s&nbsp;definitivními zlomky; znamení odříznutá od&nbsp;vlastní minulosti, pohostinné předměstské zahrádky nebo přitažlivě zpustlé bruselské výstaviště, osamělé na&nbsp;kraji města, jsou pouze ostrůvky případného smyslu, čiré virtuality, která jediná přežívá po&nbsp;zániku možného. Za&nbsp;výkřiky, jak všude kolem pronikají vzduchem a&nbsp;kříží se&nbsp;v&nbsp;něm bez schopnosti ho&nbsp;scelit, se&nbsp;už&nbsp;svět hlásí jen dalekým hlomozem klesajícím zpět do&nbsp;jeho vychladlých arén; zbývá jim nastavit ucho a&nbsp;pomalu ten hasnoucí šum vychutnat současně se&nbsp;zánikem iluzí, které cítí zhasínat sami v&nbsp;sobě. Ústup světa přitom znamená i&nbsp;odlehčení, úlevně lehké je&nbsp;i&nbsp;dýchání toho fiktivního smyslu, který jako poslední poutá pozornost; v&nbsp;osiřelém a&nbsp;vyklizeném prostoru se&nbsp;také uvolňuje sevření kleští, jde z&nbsp;něj vstříc možnost zvláštní, prázdné šance mimo všechny sliby. Spíš než marnými pokusy spojit věci imaginárními vztahy, co&nbsp;symboly nedostupné plnosti, lze tu&nbsp;šanci uchopit prostým přijetím nehotovosti všeho, světa i&nbsp;sebe sama, a&nbsp;ponechat rozpojené to, co&nbsp;takové chce zůstat.</span></p>
          <p class="chunk" data-nb-ref-number="24" data-nb-words="226" data-nb-chars="1444"><span class="idea" data-nb-ref-number="24" id="idea24" data-nb-words="226" data-nb-chars="1444">Už&nbsp;když vysílají k&nbsp;neznámým domům co&nbsp;nejpřesnější úvahy a&nbsp;otázky a&nbsp;vidí je&nbsp;klouzat po&nbsp;jejich povrchu přizdobeném stejně precizními detaily, všechno se&nbsp;náhle projasňuje. Cosi k&nbsp;nim mluví a&nbsp;nabývá podoby už&nbsp;v&nbsp;odstupu mezi přehlídkou ranních, svítáním pobledlých fasád za&nbsp;okny auta a&nbsp;zvukovým doprovodem, jejž k&nbsp;ní roztržitě přidává z&nbsp;rádia sykání Milesovy trumpety; stačí jim měřit vzdálenost mezi věcmi, aby zjistili rozsah vlastního ohromení. Slyší přitom i&nbsp;něco jako poslední echo ztracené úplnosti, společné průzračnosti všeho, věcí i&nbsp;lidí, která jako by&nbsp;dál kdesi omývala nedostupné pobřeží a&nbsp;k&nbsp;níž by&nbsp;mohli aspoň zaměřit pozornost, jako k&nbsp;dalekému úběžnému bodu. Po&nbsp;tolika naléhavých, čekáním přetížených představách, které si&nbsp;vytvořili o&nbsp;světě jako o&nbsp;masitém a&nbsp;šťavnatém soustu plném skrytých bohatství, jim navíc ten nový, příčný a&nbsp;nepředpojatý způsob, jak světu naslouchat, umožňuje jaksi návrat k&nbsp;prameni. V&nbsp;lehkých závanech, které jim ze&nbsp;světa stačí zachytit, vnímají náhle naplno všechnu sílu, již vkládá už&nbsp;do&nbsp;svého trvalého vznikání a&nbsp;denního obnovování, cítí ji&nbsp;stoupat jako nikdy z&nbsp;drobného zvonění příborů v&nbsp;hloubi večerního parčíku, z&nbsp;tlumeného šumu dálnice a&nbsp;z&nbsp;náhlého zčeření vzduchu, které je&nbsp;nutí zvednout ruku a&nbsp;zběžně si&nbsp;upravit vlasy nebo šálu; nic není působivější než umíněnost čitelná z&nbsp;těch nevtíravých a&nbsp;sotva naznačených elánů, nic tak nevybízí přilnout vzdor všemu k&nbsp;životu jako k&nbsp;nejkřehčí a&nbsp;nejpošetilejší kauze.</span></p>
          <p class="chunk" data-nb-ref-number="25" data-nb-words="257" data-nb-chars="1605"><span class="idea" data-nb-ref-number="25" id="idea25" data-nb-words="257" data-nb-chars="1605">Dotýkají se&nbsp;tu&nbsp;i&nbsp;možnosti lépe se&nbsp;vyrovnat s&nbsp;dobou? Ozvěna, kterou strohá Stanice odpovídá na&nbsp;chudobu současných let, ji&nbsp;pouze pasivně nezrcadlí; je&nbsp;dost svébytná a&nbsp;tajemná, aby v&nbsp;ní hledali nové východisko a&nbsp;zkusili z&nbsp;ní vyvodit odpovídající životní styl, v&nbsp;němž by&nbsp;se&nbsp;prázdno doby volně rozdýchalo. Dovolil by&nbsp;uchopit jako možnost pouhou virtualitu, zpřítomnit a&nbsp;zhmotnit samu nepřítomnost ztracené transcendence. Když se&nbsp;snáší večer, nejtristnější soudobé reálie jako by&nbsp;navštěvovala zvláštní grácie, nepovědomý dech nadlehčuje masu neútěšného sídliště a&nbsp;mírní zpupnost velkého jeřábu, jehož rameno trčí jako hrozba nad sousedním pozemkem; i&nbsp;to je&nbsp;ukazatel směru a&nbsp;stopa hodná následování, jako každá jiná. Ani průzkumníci sami nejsou konečně tolik obývaní; snad by&nbsp;stačilo, kdyby se&nbsp;přidali k&nbsp;podívané jako pouhé siluety. Je&nbsp;možná na&nbsp;čase, aby se&nbsp;poznali v&nbsp;postavách Giacomettiho soch, těch útlých a&nbsp;protáhlých těl&nbsp;– pouhých skeletů&nbsp;– rozhodně obrácených navenek, k&nbsp;prostoru, který je&nbsp;obléhá a&nbsp;ze všech stran do&nbsp;nich proniká; z&nbsp;nedostatku odpovídajícího vnitřku nemají jinou niternost než právě svou otevřenost vůči rozloze. Vzít si&nbsp;z&nbsp;nich příklad, držet se&nbsp;při svém těkání jen vlastní kůže, jako posledního stébla obklíčeného prázdnem&nbsp;– a&nbsp;snad i&nbsp;toho, co&nbsp;se&nbsp;v&nbsp;její nahotě chvěje mimo všechnu touhu, jen v&nbsp;reakci na&nbsp;proudění okolního vzduchu. S&nbsp;vědomím, že&nbsp;každé sólo je&nbsp;poslední, být pokaždé znovu pouze stín, který se&nbsp;vydává na&nbsp;cestu, na&nbsp;pohyblivém pozadí hned pustého a&nbsp;hned přeplněného města, jak tu&nbsp;zas a&nbsp;zas povstává ze&nbsp;svých trosek; a&nbsp;uchovat si&nbsp;nedotčenou zvědavost pro to, co&nbsp;bude následovat.</span></p>
          <p class="chunk" data-nb-ref-number="26" data-nb-words="93" data-nb-chars="579"><span class="idea" data-nb-ref-number="26" id="idea26" data-nb-words="93" data-nb-chars="579">Pátrání výzkumníků pokračuje, není už&nbsp;ale honbou za&nbsp;pokladem; jde teď spíš o&nbsp;to, následovat svět v&nbsp;jeho přesunech a&nbsp;v&nbsp;pravý čas potvrdit jeho přítomnost svou vlastní, s&nbsp;pohotovostí pozorných svědků. Umět přitom využít i&nbsp;jeho zmatených a&nbsp;těkavých momentů, až&nbsp;by&nbsp;se&nbsp;sami ztratili z&nbsp;dohledu v&nbsp;klouzání šedí po&nbsp;nálevním pultu nebo po&nbsp;ubíhající dálnici, jako ve&nbsp;vlnách reality, která už&nbsp;nedohledně šíří krajinou jenom svůj popel. Prodlužují rozptýlení i&nbsp;návštěvami biografu&nbsp;– spíš než odtud odplouvají do&nbsp;neznámých míst&nbsp;–, proud popelavých obrazů na&nbsp;plátně je&nbsp;sám účinné rozpouštědlo.</span></p>
          <p class="chunk" data-nb-ref-number="27" data-nb-words="176" data-nb-chars="1116"><span class="idea" data-nb-ref-number="27" id="idea27" data-nb-words="176" data-nb-chars="1116">Jen jejich postup dopředu&nbsp;– a&nbsp;trasa, kterou jím kreslí&nbsp;– jim umožňuje budovat dům, jediný, který jim odpovídá; každý nový den ke&nbsp;všemu překresluje jeho plán, a&nbsp;nabízí jim svou rozlohu k&nbsp;vyznačení nové trasy. Žádné ze&nbsp;znamení, podle nichž se&nbsp;orientují, není vyvolené a&nbsp;osudné svou podstatou; předměty, v&nbsp;nichž spatřují bóje v&nbsp;moři okolního prázdna, jsou rekvizity jako jiné, pevnější substanci jim dává jen okamžik, kdy pátračům vstupují do&nbsp;cesty. Příhodná koupě sériového zapalovače stačí dát přesnou odpověď na&nbsp;podněty chvíle; den nato přitom bude stejně přesné, když předmět zas bez lítosti hodíme dolů z&nbsp;nábřeží, do&nbsp;příliš líně proudící vody. Uprostřed všedního opakování týchž pochůzek a&nbsp;gest mluví každá denní situace vlastním svébytným jazykem a&nbsp;dává věcem smysl jen tím, že&nbsp;je&nbsp;vplétá do&nbsp;svých jedinečných zákrutů, stejně neopakovatelných jako úspěšné jazzové sólo. Dnešní záblesky na&nbsp;večerním nebi nejsou ty, které jím prosvitly včera, každá nová přeháňka spouští v&nbsp;ulicích dosud nespatřený film; snad i&nbsp;za siluetami dam vyvstanou pokaždé z&nbsp;mlhy bastily jiných těl, jiného vlahého masa neznámé povahy a&nbsp;chuti.</span></p>
          <p class="chunk" data-nb-ref-number="28" data-nb-words="183" data-nb-chars="1127"><span class="idea" data-nb-ref-number="28" id="idea28" data-nb-words="183" data-nb-chars="1127">Spjati z&nbsp;nedostatku společného obzoru jen okamžikem, vytvářejí lidé a&nbsp;věci zřetelné, ale fragmentární obrazce, které vyjadřují pouze svou vlastní přesnost, co&nbsp;jedinou pravdu. Auto s&nbsp;rozžatými reflektory sjíždí za&nbsp;stmívání z&nbsp;cesty a&nbsp;ozařuje zrosenou louku, černoška těhotná až&nbsp;po&nbsp;zuby brzdí před křižovatkou a&nbsp;vysílá za&nbsp;sebe přes vozovku salvu smíchu; už&nbsp;to&nbsp;je&nbsp;lepší než nic a&nbsp;lze to&nbsp;přičíst k&nbsp;denním ziskům. Třebaže výzkumníci hrají jen v&nbsp;chybějícím příběhu, žádá si&nbsp;jeho děj všechnu jejich pozornost&nbsp;– tak jako ty&nbsp;romány z&nbsp;let okupace, kde nejvšednější fakta a&nbsp;gesta nabývají legendárních rozměrů jen tím, že&nbsp;vyvstávají na&nbsp;dobovém pozadí; už&nbsp;rozhodnost, s&nbsp;níž si&nbsp;postavy oblékají trenčkot a&nbsp;vsouvají ruce do&nbsp;kapes, než vyjdou do&nbsp;mlhy chvíli před povinným zatměním, dává jejich existenci dobrodružnou příchuť. Právě tak stačí našemu muži, když využije trvající fotogeničnosti jistých deštivých dní a&nbsp;zahlédne se&nbsp;na&nbsp;jejich pozadí jako hrdina bez jména; hned vnímá jako událost každou zapálenou cigaretu a&nbsp;žasne sám nad sebou, jak ji&nbsp;tu&nbsp;soustředěně kouří a&nbsp;chodí s&nbsp;ní odhodlaně sem a&nbsp;tam před kavárnou nebo před vchodem do&nbsp;metra.</span></p>
          <p class="chunk" data-nb-ref-number="29" data-nb-words="118" data-nb-chars="807"><span class="idea" data-nb-ref-number="29" id="idea29" data-nb-words="118" data-nb-chars="807">I&nbsp;místa, kde se&nbsp;občas zastaví s&nbsp;Martinem, mají jen příležitostný smysl; nabývají existence ve&nbsp;chvíli, kdy je&nbsp;společně začínají zkoumat, náhodně přesunutá rekvizita nebo roztržitě odložené noviny je&nbsp;stačí vyrušit a&nbsp;znovu rozptýlit substanci, jíž se&nbsp;tu&nbsp;pátrači už&nbsp;chystali dotknout. Každé místo je&nbsp;může nanejvýš krátce pohostit a&nbsp;poskytnout jim pár nových podnětů, díky nimž prokážou svou disponovanost; místo není úkrytem ani jeskyní pokladů, pouze zříceninou, určenou k&nbsp;nepřetržité rekonstrukci. Nejneutrálnější, nejvíc strohé a&nbsp;neosobní lokály nepatří k&nbsp;nejméně podnětným; tak hned ty&nbsp;McDonaldy a&nbsp;samoobsluhy, kde je&nbsp;prázdný sál, holý umakart stolů a&nbsp;bledé světlo zářivek rázem nutí k&nbsp;širším a&nbsp;pevnějším, suše rozhodným gestům, po&nbsp;vzoru hrdinů navštěvujících tytéž jídelny v&nbsp;jejich oblíbených gangsterkách.</span></p>
          <p class="chunk" data-nb-ref-number="30" data-nb-words="213" data-nb-chars="1311"><span class="idea" data-nb-ref-number="30" id="idea30" data-nb-words="213" data-nb-chars="1311">Nejhlubší tajemství míst&nbsp;– mohl k&nbsp;tomu dospět už&nbsp;dřív&nbsp;– je&nbsp;v&nbsp;tom, že&nbsp;když do&nbsp;nich vnikneme, zůstaneme venku; nemají vnitřek, i&nbsp;všechny interiéry jsou navždy vnější a&nbsp;nad ničím se&nbsp;neuzavírají. Podobně se&nbsp;výzkumníci sami trvale vystavují zkoumání druhých, i&nbsp;pohled, jímž tajně sondují svět, je&nbsp;vydán na&nbsp;pospas pohledu světa; na&nbsp;pátrání, do&nbsp;něhož se&nbsp;pouštějí, se&nbsp;rázem podílejí starci, kteří je&nbsp;pozorují z&nbsp;kavárenských teras a&nbsp;z&nbsp;hloubi krámů, na&nbsp;jejich rozjařené grimasy za&nbsp;okýnkem vlaku, v&nbsp;němž opouštějí nádraží, odpovídá pozornost siluet sledujících odjezd z&nbsp;nástupiště nebo z&nbsp;můstku nad tratí. Neukryli se&nbsp;ani ti, co&nbsp;se&nbsp;stáhli do&nbsp;lesů, partyzáni nebo dávní lapkové; spleť větví a&nbsp;listí kolem nich se&nbsp;každé ráno znovu měnila v&nbsp;prchavý, mírně postříbřený dým, byla jen lehký, až&nbsp;k&nbsp;průzračnosti odhmotněný závoj; porost, který jim měl poskytnout úkryt, je&nbsp;před ničím nechránil, neskrýval je&nbsp;víc než les na&nbsp;známé obrázkové šarádě skrývá obrysy hajného, záludně vpletené do&nbsp;jeho houštin. I&nbsp;mezi stromy a&nbsp;keře, které se&nbsp;marně snažili semknout pohledem a&nbsp;spojit je&nbsp;v&nbsp;kompaktní hradbu, pronikala ze&nbsp;všech stran okolní rozloha, psanci z&nbsp;nich četli jen svou touhu po&nbsp;bezpečné skrýši, zároveň s&nbsp;tím fatálním poznáním: i&nbsp;hluboce podzemní hnutí je&nbsp;hnutí obnažených partyzánů, sebetajnější poslání pojí jen vydané spiklence.</span></p>
          <p class="chunk" data-nb-ref-number="31" data-nb-words="146" data-nb-chars="959"><span class="idea" data-nb-ref-number="31" id="idea31" data-nb-words="146" data-nb-chars="959">Důvěrnost míst je&nbsp;stejně prchavá jako místa sama, právě ta&nbsp;nejpohostinnější patřívají k&nbsp;nejkřehčím: nic než lehký stín pod skleněnou stříškou nadzemní stanice metra, klímající na&nbsp;kraji sobotního odpoledne, noční oáza výkladu, kde uprostřed nehostinně pusté třídy svítí starožitná lampa. Večerní lékárna, kam jsme se&nbsp;schovali před deštěm a&nbsp;kde nasloucháme lékárníkovu hovoru s&nbsp;letitým zákazníkem, je&nbsp;takříkajíc utkána jen ze&nbsp;zkřížených nití těch několika záchvěvů: mumlání hlasů, tlumený šum deště, blikání světelného návěští venku nad vchodem, za&nbsp;clonou kapek. Ticho uprostřed lijáku: jen to&nbsp;je&nbsp;bezpochyby domov, a&nbsp;nejspíš i&nbsp;jediný střed. Nejjistější místo by&nbsp;možná vyťala ze&nbsp;tmy lampa, kterou bychom rozžali sami, vynesli ji&nbsp;na&nbsp;déšť vprostřed noci a&nbsp;nechali ji&nbsp;tu&nbsp;svítit z&nbsp;hromady vlhkých sutin; ani rázné škrty vody přes zářivou skleněnou kouli by&nbsp;jí&nbsp;nezabránily vyhloubit ve&nbsp;tmě oblou místnost, obemknutou třaslavými&nbsp;– a&nbsp;mírně irizovanými&nbsp;– závěsy z&nbsp;kapek.</span></p>
          <p class="chunk" data-nb-ref-number="32" data-nb-words="268" data-nb-chars="1615"><span class="idea" data-nb-ref-number="32" id="idea32" data-nb-words="268" data-nb-chars="1615">Je&nbsp;na&nbsp;čase, aby to&nbsp;hrdina připustil: nikdy nevstoupí jinam než do&nbsp;sálu, který ho&nbsp;čeká tam výš, nad pohyblivým schodištěm vedoucím z&nbsp;metra zpátky na&nbsp;ulici. Jak před ním pomalu stoupá k&nbsp;pruhu denního světla, defilé prázdných, mírně drnčících schodů je&nbsp;zároveň diskrétní pobídka; pořád bude nejlepší, když ji&nbsp;uposlechne, vystoupí sám až&nbsp;k&nbsp;osvětlenému prahu a&nbsp;znovu za&nbsp;ním najde, co&nbsp;jediné tajemství a&nbsp;poklad, svůj údiv nad tím, že&nbsp;je&nbsp;na&nbsp;světě. Když se&nbsp;koncem odpoledne blíží k&nbsp;nábřeží v&nbsp;ústí bulváru St-Germain, po&nbsp;jednom ze&nbsp;širokých chodníků lemovaných velkými stromy, ticho, které se&nbsp;tu&nbsp;rozlévá mezi průjezdy dvou aut, ho&nbsp;samo obemyká jako pohostinný pokoj. Jak jde podél vozovky a&nbsp;přihlíží roztroušené přehlídce těch pozdních přízraků, bludných cárů novin a&nbsp;zploštělých láhví z&nbsp;plastiku, pod košilí mu&nbsp;znovu proudí průvan a&nbsp;ve svalech průzračná voda, chůze sama ho&nbsp;stačí natolik zpevnit, že&nbsp;se&nbsp;cítí schopen obývat pouhé zasmání&nbsp;– snad dokonce žít jenom ze&nbsp;světla. Jeho kůže&nbsp;– říká si&nbsp;– je&nbsp;méně holá už&nbsp;ve&nbsp;chvíli, kdy klouže mezi klouzavými přesuny světa kolem, vprostřed signálů, hlasů, ozvěn&nbsp;– a&nbsp;jejich ozvěn&nbsp;–, které krouží vzduchem, bez konce se&nbsp;v&nbsp;něm kříží, střetají a&nbsp;míjejí. Jen co&nbsp;šlápl na&nbsp;krk poslední výčitce, rozproudí se&nbsp;mu&nbsp;pod podrážkou všechny vody léta, stejně lehké jako hluboké; celá měkká země se&nbsp;otvírá v&nbsp;nedopalku, který přitlačil k&nbsp;chodníku. Do&nbsp;nedohledna jediný nekončící příběh kůže, košile, dne a&nbsp;vody, světla a&nbsp;průzračnosti, výčitek, léta a&nbsp;chvění; světlo pokožka, den záchvěv, výčitka voda, léto-košile. Košile vody pro kůži dne, průzračná výčitka, že&nbsp;se&nbsp;tu&nbsp;zlehka chvějeme v&nbsp;letním světle.</span></p>
          <hr>
          <p class="chunk" data-nb-ref-number="33" data-nb-words="232" data-nb-chars="1557"><span class="idea" data-nb-ref-number="33" id="idea33" data-nb-words="232" data-nb-chars="1557">Jednotlivá místa neexistují; všichni, co&nbsp;svědkové končících dějin, žijí napříště se&nbsp;všemi ve&nbsp;společném exteriéru, v&nbsp;týchž <em>venkovních kulisách</em>, odkud není přístup na&nbsp;žádnou scénu. Banalita dní sama se&nbsp;naštěstí nabízí k&nbsp;průzkumu jako obyvatelné tajemství, které lze sondovat krok za&nbsp;krokem. Stačilo by&nbsp;lépe na&nbsp;ni&nbsp;zaostřit, soustředěněji a&nbsp;soustavněji se&nbsp;jí&nbsp;věnovat a&nbsp;sledovat táhlé křivky jejích nedohledně nicotných vět, abychom nevyšli z&nbsp;údivu. K&nbsp;dovršení jejich pátrání zbývá už&nbsp;výzkumníkům jen otevřít zvláštní agenturu, díky níž by&nbsp;se&nbsp;o&nbsp;své objevy podělili s&nbsp;jinými a&nbsp;která by&nbsp;banalitu zpřístupnila formou hromadných zájezdů. Předem vidí svůj autokar vjíždět na&nbsp;odlehlou cestu, u&nbsp;níž čeká jen drobný monument ozářené hromádky štěrku, představují si, jak klienty nechají vystoupit, aby jim dali obdivovat šedé nároží nebo tenký lem světla nad omšelou zídkou. Dlouhé zastávky v&nbsp;úředních budovách a&nbsp;na malých předměstských nebo provinčních nádražích, kde každý z&nbsp;účastníků (oblečených v&nbsp;témž standartním turistickém kostýmu) musí chvíli běhat po&nbsp;chodbách s&nbsp;uspěchanými úředníky, přidat svou siluetu k&nbsp;těm, které nehybně čekají na&nbsp;nástupišti svůj vlak nebo večerní stmívání. Návštěva Moulin Rouge zredukovaná naopak na&nbsp;podstatu, na&nbsp;krátkou chvíli nutnou k&nbsp;opuštění autokaru a&nbsp;k&nbsp;vyslechnutí obřadné formulky vrátného, který vítá hosty před vchodem; večer v&nbsp;Opeře omezený na&nbsp;pozorný poslech ladění nástrojů, jímž se&nbsp;orchestr chystá na&nbsp;předehru. Zbytek večera by&nbsp;vyplnila návštěva stadionu, po&nbsp;jehož hřišti honí vítr velké noviny sledované pozorným reflektorem.</span></p>
          <p class="chunk" data-nb-ref-number="34" data-nb-words="152" data-nb-chars="1018"><span class="idea" data-nb-ref-number="34" id="idea34" data-nb-words="152" data-nb-chars="1018">Pěstovali by&nbsp;zároveň zvláštní umění (špatně) žít, umožňující znalecky ocenit nejméně slavné slavnosti&nbsp;– aspoň podle představ nezasvěcených. Při večeřích v&nbsp;obskurních pivnicích by&nbsp;vychutnávali promyšlenou zdlouhavost, s&nbsp;níž by&nbsp;se&nbsp;je&nbsp;číšník odhodlával obsloužit, a&nbsp;záludnou hbitost, s&nbsp;níž by&nbsp;jim odnesl jídlo napůl snědené, se&nbsp;slastným zachvěním by&nbsp;cítili mizet večeři v&nbsp;pouhém doušku vody a&nbsp;v&nbsp;trpké chuti zbytku doutníku; s&nbsp;radostí by&nbsp;jen pošilhávali po&nbsp;šťavnatých jídlech podávaných co&nbsp;klamná návnada štamgastům v&nbsp;hloubi sálu, a&nbsp;zachytili pouze pár bezvýznamných banalit z&nbsp;tajemné konverzace u&nbsp;sousedního stolu. V&nbsp;zašlém interiéru kdysi věhlasné restaurace by&nbsp;s&nbsp;vytržením objevili v&nbsp;talíři banální kuře a&nbsp;tristní sýry ze&nbsp;samoobsluhy, nedali by&nbsp;si&nbsp;ujít jedinou provinilou pozornost starého vrchního, který by&nbsp;jim navíc přinesl z&nbsp;kuchyně&nbsp;– vydané v&nbsp;plen uprchnuvším kuchařem&nbsp;– hromadu nestravitelných keksů, než by&nbsp;je&nbsp;patřičným žertem také úspěšně odradil od&nbsp;návštěvy toalet („vyprazdňovací salon!“, halekal by&nbsp;šťastně).</span></p>
          <p class="chunk" data-nb-ref-number="35" data-nb-words="183" data-nb-chars="1216"><span class="idea" data-nb-ref-number="35" id="idea35" data-nb-words="183" data-nb-chars="1216">Zvlášť ukázkový příklad jejich příštích dobrodružství může bezpochyby poskytnout chvíle čirého přepychu, již hrdina prožije se&nbsp;svou partnerkou v&nbsp;jednom nedělním odpoledni, při návštěvě moderního hotelu na&nbsp;břehu moře. Když si&nbsp;objednají, bledý pikolík v&nbsp;hrozivě kostkovaném saku jim napřed z&nbsp;hloubi velké jídelny přinese vanilkovou zmrzlinu místo pistáciové, zároveň s&nbsp;omluvou, že&nbsp;nemohou dostat nikým nežádané cherry-brandy (přáli si&nbsp;suché sherry). Po&nbsp;vysvětlení nějaký čas pobíhá v&nbsp;pozadí sálu, střídavě vychází a&nbsp;vchází různými dveřmi, až&nbsp;si&nbsp;k&nbsp;nim posléze přijde pro novou objednávku; chybějící pistáciovou zmrzlinu a&nbsp;sherry nakonec nahradí jahodová a&nbsp;irish-coffee. Když se&nbsp;pikolík vrátí, má&nbsp;pro změnu na&nbsp;tácku čokoládovou zmrzlinu&nbsp;– jediný kopeček&nbsp;– a&nbsp;po boku nadřízeného, který si&nbsp;nechá zopakovat objednávku nápoje; dost záhadně na&nbsp;ni&nbsp;odpovídá směsicí němčiny a&nbsp;finštiny, snad dokonce baskičtiny. Odtažitá úřednice, kterou si&nbsp;přivolá na&nbsp;pomoc, se&nbsp;na&nbsp;drink znovu zeptá anglicky; hrdina smířlivě užije téhož jazyka, aby si&nbsp;objednal sklenici vody. Tentokrát mu&nbsp;místo ní&nbsp;přinesou lahvičku minerálky a&nbsp;dopřejí mu&nbsp;tak na&nbsp;závěr i&nbsp;tu vrcholnou slast, občerstvení se&nbsp;zříct; to&nbsp;všechno za&nbsp;směšnou cenu asi čtyřiceti franků.</span></p>
          <p class="chunk" data-nb-ref-number="36" data-nb-words="191" data-nb-chars="1196"><span class="idea" data-nb-ref-number="36" id="idea36" data-nb-words="191" data-nb-chars="1196">Také za&nbsp;sídlo své agentury by&nbsp;zvolili jen skromnou klubovnu, opuštěnou jakýmsi sportovním mužstvem a&nbsp;vtěsnanou mezi před­městský stadion a&nbsp;sousední autosprávkárnu. Poskytla by&nbsp;jim útočiště, ale před ničím by&nbsp;je&nbsp;neschovala; třaslavé stěny z&nbsp;podehtovaných prken by&nbsp;je&nbsp;jen tak tak dělily od&nbsp;světa venku, jeho lijáků a&nbsp;vánic, mříž mezi ulicí a&nbsp;dvorkem před klubovnou by&nbsp;nezabránila místním proletářům postávat na&nbsp;chodníku a&nbsp;sledovat přes železné tyče, co&nbsp;se&nbsp;u&nbsp;nich děje. Je&nbsp;pravda, že&nbsp;by&nbsp;sem nechodili příliš pravidelně, často by&nbsp;se&nbsp;jen stavili pro poštu nahromaděnou za&nbsp;mříží, spolu s&nbsp;uschlým listím. Po&nbsp;celá odpoledne by&nbsp;v&nbsp;klubovně marně zvonil telefon, udržovali by&nbsp;ji&nbsp;jen jako opuštěný střed; malá vysílačka instalovaná v&nbsp;rohu místnosti, s&nbsp;vágním úmyslem udržovat trvalé spojení s&nbsp;hrstkou korespondentů a&nbsp;komentovat s&nbsp;nimi drobné události dne, by&nbsp;ve&nbsp;skutečnosti nebyla víc, než roztržitá pocta minulosti: létům, kdy hrdina dosud žil na&nbsp;rodném předměstí a&nbsp;považoval za&nbsp;střed světa každou rozhlasovou stanici, která ho&nbsp;v&nbsp;noci spojovala s&nbsp;cizinou. A&nbsp;kdy ještě nevěděl, že&nbsp;hlas neznámých speakerů vychází jen z&nbsp;jiného okraje, jiného konce noční rozlohy&nbsp;– a&nbsp;patří podobným zívajícím osamělcům jako on.</span></p>
          <p class="chunk" data-nb-ref-number="37" data-nb-words="68" data-nb-chars="427"><span class="idea" data-nb-ref-number="37" id="idea37" data-nb-words="68" data-nb-chars="427">Agentura by&nbsp;nebyla ani tím nočním domovem, kde kdysi chtěl žít&nbsp;– s&nbsp;hrstkou přátel&nbsp;– zároveň v&nbsp;ústraní a&nbsp;ve středu událostí. Stačilo by, kdyby občas s&nbsp;Martinem, na&nbsp;závěr večera, zatáhli do&nbsp;klubovny náhodně potkané žíznivce nebo neznámé dámy, ještě celé vzrušené dobrodružnou poutí taxíku prázdnými ulicemi. Praskání desky, kterou by&nbsp;pustili do&nbsp;éteru, by&nbsp;se&nbsp;po&nbsp;jejich odjezdu šířilo prostorem jako poslední hold ztraceným iluzím.</span></p>
          <p class="chunk" data-nb-ref-number="38" data-nb-words="158" data-nb-chars="1025"><span class="idea" data-nb-ref-number="38" id="idea38" data-nb-words="158" data-nb-chars="1025">Jednou večer, myslí si, bude jeden z&nbsp;nich agenturu nakvap likvidovat, otevře náhle skřípající mříž, na&nbsp;zvlhlém listí před vchodem zaduní jeho rychlé kroky; za&nbsp;sténání rozvrzaných registratur a&nbsp;přiskřípnutých šuplat bude prohledávat kancelář, vzdor naléhavému drnčení telefonu, na&nbsp;něž odpoví jen horečnějším hledáním listin určených k&nbsp;spálení&nbsp;– než je&nbsp;chvatně vynese do&nbsp;auta, jehož motor nepřestal vrčet před vrátky. Vystoupí z&nbsp;něj oba až&nbsp;někde u&nbsp;vzdáleného výjezdu z&nbsp;dálnice, celí roztlemení při pohledu na&nbsp;šály a&nbsp;kabáty, které si&nbsp;tak ledabyle navlékli při spěšném zahájení akce&nbsp;– je&nbsp;to&nbsp;jistě stěží přijatelné&nbsp;–, s&nbsp;úlevou pomočí hromádku štěrku, dál zmítaní smíchem; nanovo zas šťastně venku, schvácení, rozklepaní a&nbsp;živí na&nbsp;prahu noci&nbsp;– Samozřejmě znovu přehání, zhušťuje do&nbsp;příliš efektních záběrů mnohem diskrétnější a&nbsp;povlovnější, přerývanější film, který se&nbsp;rozbliká v&nbsp;mžení nadcházejícího podzimu; v&nbsp;gestech a&nbsp;situacích, jež průběh sezóny postupně uvolní, se&nbsp;přesto zhmotní i&nbsp;tyto záběry, třebaže ne&nbsp;v&nbsp;tak ostré podobě.</span></p>
          <p class="chunk" data-nb-ref-number="39" data-nb-words="91" data-nb-chars="537"><span class="idea" data-nb-ref-number="39" id="idea39" data-nb-words="91" data-nb-chars="537">To&nbsp;vnikání do&nbsp;přítomnosti, k&nbsp;němuž teď s&nbsp;Martinem soustředí své výzkumy, jistě neznamená ztrátu paměti; relativita signálů, jimiž se&nbsp;řídí při každém novém značení své trasy, jim ještě nebrání v&nbsp;pokusech udělat z&nbsp;nich značky osobního osudu, byť byl sám jen zlomkovitý a&nbsp;relativní: pouhý náčrt osudu a&nbsp;přání jej prožít uchované vzdor tomu, že&nbsp;si&nbsp;neskrývají jeho nesplnitelnost. Jen to, že&nbsp;cestou pokračují i&nbsp;ve svém pokusu o&nbsp;osud, mění také cestu v&nbsp;pobyt a&nbsp;v&nbsp;přenosné obydlí, pohostinnější než kterýkoli dům, v&nbsp;němž tu&nbsp;a&nbsp;tam hledají úkryt.</span></p>
          <p class="chunk" data-nb-ref-number="40" data-nb-words="134" data-nb-chars="866"><span class="idea" data-nb-ref-number="40" id="idea40" data-nb-words="134" data-nb-chars="866">Jejich osudy už&nbsp;jistě nevpíšou do&nbsp;tkáně skutečnosti žádný výjimečný příběh, nevpletou do&nbsp;jejích zkřížených nití hutný a&nbsp;podivuhodný osobní svět, plný jedinečných a&nbsp;barvitých detailů; kromě hrstky nijak oslnivých rekvizit&nbsp;– hadrového panáka, omšelého trenčkotu, tuctového zapalovače&nbsp;– nebude zápletka, v&nbsp;níž si&nbsp;pátrači míní zahrát, výmluvná dík zvláštnímu arsenálu osobních fantomů a&nbsp;fetišů, ale spíš jen dík odtažitým zásahům těch dávných partnerů (a&nbsp;danajských darů) nás všech&nbsp;– deště, větru, noci; snad dokonce budou mít ve&nbsp;hře rozhodující roli. Výzkumníci přesto nic nezapomínají, k&nbsp;jejich postupu nepatří jen vědomí ušlé cesty, ale i&nbsp;vzpomínka na&nbsp;svět, od&nbsp;něhož se&nbsp;každým krokem vzdalují: na&nbsp;ten původní dům, který už&nbsp;jen chybí za&nbsp;světlem moknoucí lampy i&nbsp;za večerním zvoněním příborů, které občas vypluje&nbsp;– jako letmá ozvěna&nbsp;– z&nbsp;korun posledních stromů bulváru.</span></p>
          <p class="chunk" data-nb-ref-number="41" data-nb-words="143" data-nb-chars="927"><span class="idea" data-nb-ref-number="41" id="idea41" data-nb-words="143" data-nb-chars="927">Trosky za&nbsp;jeho zády jsou součástí scény, hrdina cítí jejich němou tíhu i&nbsp;za svých milostných nocí, jež tím jsou zároveň bolestnější a&nbsp;pravdivější. Paměť, za&nbsp;hranicemi pouhého stesku, zpevňuje přítomný okamžik, bolest sama jenom přesněji kreslí jeho obrysy. Napjatý mezi nasloucháním zmizelé minulosti a&nbsp;svou pokračující cestou za&nbsp;ničím, nést své zmatení vpřed s&nbsp;rozhodnou nedbalostí: taková už&nbsp;je&nbsp;jeho každodenní, zas a&nbsp;zas obnovovaná <em>modernost.</em> Jen co&nbsp;si&nbsp;se&nbsp;zachvěním přečte v&nbsp;metru, v&nbsp;novinách jednoho z&nbsp;pasažérů, že&nbsp;i&nbsp;starému Montmartru teď hrozí útok ničivých krumpáčů, vprostřed fasády, kterou míjejí, se&nbsp;mu&nbsp;krátce zjeví ostře bílý zedník, v&nbsp;nepamětném záblesku čirého zlomku věčnosti; jeho bílá je&nbsp;jistě oslnivější i&nbsp;tím, že&nbsp;vsakuje hrozící agonii Montmartru, stačí však taky zacelit její ránu. Lesk, který klouže v&nbsp;přítmí po&nbsp;bystě krejčovského manekýna, je&nbsp;důležitější než sám omšelý panák usínající pod jeho pohlazením.</span></p>
          <p class="chunk" data-nb-ref-number="42" data-nb-words="255" data-nb-chars="1590"><span class="idea" data-nb-ref-number="42" id="idea42" data-nb-words="255" data-nb-chars="1590">Jednou večer, posílen zkušeností svých společných výzkumů s&nbsp;Martinem, zreviduje také svůj vztah k&nbsp;proslulým „shodám“ a&nbsp;koincidencím. Pro některé příznivce je&nbsp;to&nbsp;zjevně pořád aktuální aféra; svědčí o&nbsp;tom i&nbsp;revue, která mu&nbsp;týž den přišla poštou a&nbsp;kde autor jednoho z&nbsp;článků hrdě sděluje světu, jak úžasné věci ho&nbsp;potkaly: po&nbsp;tom, co&nbsp;mluvil u&nbsp;stolu o&nbsp;známém spisovateli a&nbsp;o&nbsp;mapě hvězdné oblohy, si&nbsp;poranil oko knihou téhož autora a&nbsp;dostal zásilku… s&nbsp;jinou astronomickou mapou. Stačilo ho&nbsp;to&nbsp;tak ohromit, že&nbsp;znovu velebí koincidence jako zdroj nevyčerpatelných okouzlení a&nbsp;nedohledných objevů. Pokud jde o&nbsp;hrdinu, je&nbsp;na&nbsp;večer pozván k&nbsp;přítelkyni. Kromě jejích dětí, dvou nezletilých dcer, má&nbsp;večer strávit hned s&nbsp;třemi důvěrně známými ženami&nbsp;– se&nbsp;svou současnou partnerkou, s&nbsp;tou předchozí (hostitelka sama) a&nbsp;s&nbsp;M., s&nbsp;níž prožil menší dobrodružství. Od&nbsp;příchodu partnerky začnou mezi shromážděnými obíhat&nbsp;– i&nbsp;tady&nbsp;– zvláštní znamení, která nečekaně spojují jak ženy, tak různé časové vrstvy&nbsp;– a&nbsp;lidské zážitky&nbsp;–, které s&nbsp;nimi má&nbsp;svázány. Jak listuje časopisem, jejž partnerka vytáhla z&nbsp;aktovky, zarazí ho&nbsp;anonce kliniky v&nbsp;Garches, kde jedna z&nbsp;hostitelčiných dcer podstoupila závažnou operaci; čte dokonce za&nbsp;časopisem s&nbsp;inzerátem vstřícné gesto, jímž partnerka hned na&nbsp;zahájení (a&nbsp;ovšem bezděčně) navrhuje hostitelce, aby se&nbsp;vzdaly všech (případných) žárlivých reflexů. M. potom ke&nbsp;vznikající „síti“ přidá další signál, když se&nbsp;jim svěří s&nbsp;obavou, kterou v&nbsp;ní budí příští návštěva strýčka jejího přítele emigranta. Strýček naštěstí nemíní zůstat v&nbsp;Paříži, má&nbsp;odjet bydlet o&nbsp;kus dál: do&nbsp;Garches.</span></p>
          <p class="chunk" data-nb-ref-number="43" data-nb-words="171" data-nb-chars="984"><span class="idea" data-nb-ref-number="43" id="idea43" data-nb-words="171" data-nb-chars="984">Je&nbsp;jistě čemu se&nbsp;divit, jak by&nbsp;ne. K&nbsp;čemu to&nbsp;náhlé spojení mezi dámami, nestačilo by, kdyby se&nbsp;navzájem respektovaly? A&nbsp;proč právě Garches? Vztah koincidencí k&nbsp;těm, jichž se&nbsp;týkají, nicméně zůstává nejasný, nic, žádná osudná nutnost, z&nbsp;nich nepomáhá vyvodit poučení. Nebo si&nbsp;všichni mají dát schůzku v&nbsp;Garches? To&nbsp;snad je&nbsp;zas příliš prosté; pro hostitelku a&nbsp;M. se&nbsp;ostatně obec nepojí s&nbsp;ničím příznivým (jen s&nbsp;bolestnou vzpomínkou a&nbsp;hrozícími starostmi), a&nbsp;měly by&nbsp;se&nbsp;jí&nbsp;spíš vyhnout. Nebo je&nbsp;znamení, které odtud přichází, naopak varování určené jim dvěma, hrdinovi s&nbsp;partnerkou? Mají si&nbsp;dát pozor na&nbsp;pasti, v&nbsp;nichž mohou uvíznout kvůli dětem, nemocem a&nbsp;příbuzným? Dali by&nbsp;si&nbsp;pozor i&nbsp;bez znamení, to&nbsp;se&nbsp;ví. Ne, i&nbsp;koincidence, ať&nbsp;sebevíc matoucí, jsou zjevně poselstvím pouze samy o&nbsp;sobě, jako prázdné a&nbsp;okamžité obrazce, jejichž všechen smysl&nbsp;– a&nbsp;všechno tajemství&nbsp;– spočívá v&nbsp;jejich náhlém vynoření a&nbsp;naplňuje se&nbsp;tady a&nbsp;teď, ve&nbsp;chvíli, kdy je&nbsp;objevujeme, a&nbsp;v&nbsp;údivu, který v&nbsp;nás budí.</span></p>
          <p class="chunk" data-nb-ref-number="44" data-nb-words="151" data-nb-chars="963"><span class="idea" data-nb-ref-number="44" id="idea44" data-nb-words="151" data-nb-chars="963">V&nbsp;daném případě se&nbsp;konečně jejich ozvěny rozplynou zvlášť rychle, dík dalším a&nbsp;bezprostřednějším úkazům, které se&nbsp;dožadují pozornosti. Velkými okny bez záclon doslova pronikají do&nbsp;bytu protilehlé fasády, promítají sem svá vlastní, rozsvícená okna a&nbsp;stíny, které se&nbsp;v&nbsp;nich míhají, cvrkot odnaproti se&nbsp;mísí do&nbsp;tlumených hovorů v&nbsp;hostitelčině salonu. Když se&nbsp;ke&nbsp;konverzaci přidají i&nbsp;hostitelčiny dcery, ještě ten příliv zvýrazní množstvím podrobností, které hrdinovi rozjařeně sdělují o&nbsp;těch, kteří tam naproti bydlí, o&nbsp;jejich každodenních obřadech a&nbsp;o&nbsp;roli, kterou v&nbsp;nich každý hraje, o&nbsp;významu mimik, akcí, zhrzených grimas a&nbsp;trucovitých odchodů, jimiž svou úlohu večer co&nbsp;večer plní. Jak se&nbsp;tiskne k&nbsp;okennímu sklu jako ke&nbsp;druhé kůži a&nbsp;prožívá s&nbsp;novým údivem svou vlastní dávnou vášeň pro domy odnaproti, doslova se&nbsp;společně s&nbsp;holčičkami rozpouští v&nbsp;okamžiku, ve&nbsp;smíchu přítomné chvíle; a&nbsp;určitě ho&nbsp;to&nbsp;poznamená mnohem víc než koincidence spjaté s&nbsp;dalekým Garches.</span></p>
          <p class="chunk" data-nb-ref-number="45" data-nb-words="129" data-nb-chars="744"><span class="idea" data-nb-ref-number="45" id="idea45" data-nb-words="129" data-nb-chars="744">I&nbsp;jeho chvilkové spiknutí s&nbsp;holčičkami přitom prodlouží nečekaná ozvěna, dík knize, kterou otevře po&nbsp;návratu domů, aby si&nbsp;z&nbsp;ní před spaním přečetl pár vět. Další koincidence? Bezpochyby, aspoň navenek. Tentokrát je&nbsp;ale takříkajíc jen nástrojem vlastní kritiky; pasáž Černého jara, na&nbsp;niž narazí, klade sama důraz jen na&nbsp;nutné zaměření pozornosti&nbsp;– byť skrz koincidence&nbsp;– na&nbsp;to, co&nbsp;máme skutečně před sebou, teď a&nbsp;tady. Dokud tu&nbsp;aspoň dál něco je, a&nbsp;dokud tu&nbsp;pořád jsme sami… „<em>Podívejte, vidíte tam to&nbsp;okno? Ne, tohle ne</em>&nbsp;– <em>to nad ním… tamhle! Denně tam spolu sedí u&nbsp;toho stolu a&nbsp;hrají karty. Jenom oni dva. Ona má&nbsp;vždycky červené šaty. A&nbsp;karty vždycky míchá on. Tomu říkám přítomný čas! A&nbsp;přidáte-li jediné slovo, změní se&nbsp;v&nbsp;podmiňovací způsob…</em>“</span></p>
          <hr>
          <p class="chunk" data-nb-ref-number="46" data-nb-words="131" data-nb-chars="830"><span class="idea" data-nb-ref-number="46" id="idea46" data-nb-words="131" data-nb-chars="830">Může se&nbsp;teď ohlédnout a&nbsp;vidět: poklad, který v&nbsp;jeho představách místa skrývala, zasutá podstata, kterou chtěl nahmatat v&nbsp;jejich hlubině, byly jen převráceným obrazem prázdna, které cítil sám v&nbsp;sobě; zatímco od&nbsp;míst čekal, že&nbsp;to&nbsp;manko napraví svým bohatstvím, každé z&nbsp;nich mu&nbsp;je&nbsp;zas mohlo jen zdvořile restituovat. Nepřítomnost v&nbsp;něm se&nbsp;nedala zasypat jako jáma, bylo ji&nbsp;prostě třeba proměnit v&nbsp;přítomnost. Náměstí, domy, salony se&nbsp;mu&nbsp;neukazovaly prázdné z&nbsp;odmítavosti, ale aby mu&nbsp;svůj prostor daly k&nbsp;dispozici, jako uvolněnou scénu; bylo by&nbsp;stačilo trochu tu&nbsp;rozproudit vzduch, vtáhnout nahotu místa do&nbsp;malého tanečku se&nbsp;svou vlastní, aby prázdno bylo méně prázdné. Zbytečně postával před fasádami a&nbsp;výklady jako před zataženou oponou, místa nebyla tajná skladiště, ale otevřená jeviště, která měl zaplnit vlastními gesty a&nbsp;elány.</span></p>
          <p class="chunk" data-nb-ref-number="47" data-nb-words="196" data-nb-chars="1122"><span class="idea" data-nb-ref-number="47" id="idea47" data-nb-words="196" data-nb-chars="1122">Když už&nbsp;mu&nbsp;žádné nemohlo poskytnout úkryt, zbývalo přijmout svůj exil, vejít a&nbsp;vydechnout v&nbsp;jejich pustině jako v&nbsp;aréně. I&nbsp;budoucí zápletka vyvstane rovnou z&nbsp;té pouště, bude utvořena jen z&nbsp;nehmatných záhybů prostoru a&nbsp;jeho rozdýchané průzračnosti&nbsp;– tak jako v&nbsp;ní přijde ke&nbsp;slovu jenom holá kůže účinkujících. Je&nbsp;pravda, že&nbsp;každá nová dekorace dává nepřítomnosti, již obemyká, jinou podobu a&nbsp;chuť, prázdno od&nbsp;místa k&nbsp;místu nabývá stejně pestrých odstínů jako v&nbsp;případě různých lízátek z&nbsp;konzerv UNRRA. Přesunem z&nbsp;nádraží do&nbsp;hotelu a&nbsp;z&nbsp;jídelny do&nbsp;salonu začínáme i&nbsp;nový výstup nebo nové dějství, někdy se&nbsp;také z&nbsp;dramatu přehoupneme do&nbsp;frašky. Je&nbsp;nicméně na&nbsp;hercích, aby vydobyli z&nbsp;dekorace očekávaný děj, haly a&nbsp;budoáry se&nbsp;k&nbsp;nim předem zvědavě obracejí a&nbsp;visí jim na&nbsp;rtech, nejtajnější zákoutí a&nbsp;výklenky se&nbsp;chystají nabýt smyslu na&nbsp;<em>téhle</em> straně zrcadla, dík hráčům, kteří je&nbsp;vyvedou z&nbsp;jejich přítmí a&nbsp;zapojí je&nbsp;do&nbsp;své vlastní hry. Tak to&nbsp;je&nbsp;a&nbsp;zůstane, hrdinovi to&nbsp;zbývá jen vzít na&nbsp;vědomí, i&nbsp;když se&nbsp;při tom ještě trochu třese; poklady lze hledat pouze v&nbsp;sobě, v&nbsp;truhlách žádné nejsou&nbsp;– ani v&nbsp;těch, které mají rozměry domu.</span></p>
          <p class="chunk" data-nb-ref-number="48" data-nb-words="189" data-nb-chars="1201"><span class="idea" data-nb-ref-number="48" id="idea48" data-nb-words="189" data-nb-chars="1201">Ani filmy nejsou ty&nbsp;skřínky, které v&nbsp;nich chtěl vidět, vykládané těly a&nbsp;předměty jako vzácnými šperky. Tajemnou hutnost, již pro něj mají jisté záběry a&nbsp;scény, nedává obrazům jenom náklad fešných klobouků a&nbsp;vytasených browningů, roztříštěných kamejí a&nbsp;krve, která je&nbsp;postříkala; vděčí za&nbsp;ni&nbsp;také a&nbsp;především síti vztahů, jimiž věci navzájem svázala režie, montáž, kamera pojící jedním ostrým tahem temnou masu mrtvého a&nbsp;osvětlený vchod do&nbsp;sklepa, v&nbsp;němž spočívá. Složeny jen z&nbsp;okamžitých záchvěvů, které samy utuhly v&nbsp;těla, nedovolují filmy uchopit nic víc, než pohyblivé konstelace&nbsp;– jako lze podstatu města přistihnout nanejvýš v&nbsp;pulsaci holuba&nbsp;– nebo cáru novin&nbsp;– přibitého krátce k&nbsp;plakátům na&nbsp;reklamním sloupu. Mimo takové karamboly se&nbsp;tajemství nikde nenachází, nejsugestivnější velký detail se&nbsp;při bližším zkoumání stahuje do&nbsp;téhož nic, jako oprýskaný rám starého plzeňského výkladu. Pravé poklady jsou zjevně příliš rozsáhlé, než aby na&nbsp;ně&nbsp;bylo možné zaostřit, oblázek z&nbsp;večerní pláže, v&nbsp;němž nám pozdní světlo odhalilo miniaturní měsíc v&nbsp;úplňku, bude zas jen obyčejný smutný kamínek, když si&nbsp;ho&nbsp;odneseme domů a&nbsp;oddělíme ho&nbsp;od&nbsp;moře, od&nbsp;šumění příboje a&nbsp;od podobně světélkujících kamínků okolo.</span></p>
          <p class="chunk" data-nb-ref-number="49" data-nb-words="80" data-nb-chars="488"><span class="idea" data-nb-ref-number="49" id="idea49" data-nb-words="80" data-nb-chars="488">Stejně osudně se&nbsp;před námi vytrácí hledaný vnitřek, z&nbsp;věcí právě tak jako z&nbsp;míst; když chce hrdina vniknout pohledem do&nbsp;starého arkýře, jde mu&nbsp;z&nbsp;něj vstříc jen neosobní nábytek z&nbsp;umělé hmoty, jako rozhodné odmítnutí. I&nbsp;daleký Laos, tak jako stejnojmenná Stanice, je&nbsp;sklad obyčejného nářadí, vystaveného zimě a&nbsp;prachu na&nbsp;kraji dní; trochu hlouběji dýchá jen vzdušný proud, který občas spojí „tady“ s&nbsp;„tam“, strohou Stanici s&nbsp;její replikou na&nbsp;obzoru, jako dvě vzájemně se&nbsp;zrcadlící zrcadla.</span></p>
          <p class="chunk" data-nb-ref-number="50" data-nb-words="190" data-nb-chars="1247"><span class="idea" data-nb-ref-number="50" id="idea50" data-nb-words="190" data-nb-chars="1247">Ke&nbsp;každé výpravě napříč přítomností patří vyhlížení vzdáleného prostoru, zpod kroků měřících rozlohu chvíle se&nbsp;rázem zvedá obraz neznámého „jinde“; to, čím nám přítomnost dává znamení, co&nbsp;vyplouvá na&nbsp;její hladinu a&nbsp;zpřesňuje její lesk, ji&nbsp;zároveň odvrací od&nbsp;ní&nbsp;samé, uprostřed Plzně nebo Karlových Varů vyvstává daleká Amerika. Potřeba pronikat jinam, kterou si&nbsp;hrdina uchovává vzdor vědomí její marnosti, jeho trvalé přání spatřit před sebou most vyklenutý naráz až&nbsp;k&nbsp;obzoru, stačí zahustit okolní vzduch; tajemství se&nbsp;rodí už&nbsp;z&nbsp;pozornosti, s&nbsp;níž cestou pátrá po&nbsp;starém skladišti nebo návěští, aby v&nbsp;nich zachytil znamení postrádaného světa a&nbsp;řádu. Celé řešení záhady je&nbsp;ale obsaženo v&nbsp;tázavém pohledu, jímž krátce hloubí okolí a&nbsp;nechává ji&nbsp;odtud vystoupit, pátrání po&nbsp;ní&nbsp;je&nbsp;pouze nutná odbočka, která mu&nbsp;vzápětí umožní lépe objevit vlastní přítomnost. Znovu se&nbsp;ocitá před místy jako soukromý detektiv před vždycky příštím zločinem, nucen zabydlovat jejich trosky tím málem, jímž disponuje: náčrtkem svého nezavršitelného osudu. Jak sonduje pohledem prázdnou fasádu nebo pustý interiér McDonaldu, sestupuje pouze ke&nbsp;dnu své bezedné nejistoty a&nbsp;dobývá odtud pouhý přídavek prázdna, který dá&nbsp;na&nbsp;chvíli větší rozmach jeho klouzání prostorem a&nbsp;časem.</span></p>
          <p class="chunk" data-nb-ref-number="51" data-nb-words="226" data-nb-chars="1416"><span class="idea" data-nb-ref-number="51" id="idea51" data-nb-words="226" data-nb-chars="1416">Nikam přitom neuniká, přítomná chvíle jej svírá ze&nbsp;všech stran. Zatímco se&nbsp;s&nbsp;Martinem&nbsp;– před dalším zbořeništěm&nbsp;– vzájemně fotografují, ve&nbsp;snaze rozšířit dokumentaci své příští agentury, vidí náhle, že&nbsp;každé z&nbsp;jejich gest <em>vězí</em> nenapravitelně v&nbsp;okamžiku, jako ve&nbsp;věčnosti, která si&nbsp;předem připomíná vlastní minulost, každý pohyb a&nbsp;každá grimasa&nbsp;– včetně těch, které aparát nezachytil&nbsp;– tvoří už&nbsp;teď součást hotového filmu, pevně vepsaného do&nbsp;okolního vzduchu vzdor nepřítomnosti viditelných stop. Exteriér, který mají k&nbsp;dispozici, je&nbsp;zároveň vězní, plenér, jediná dekorace filmu a&nbsp;jediné útočiště, je&nbsp;nehodlá jen tak pustit. Hrdina bydlí navždycky jen tady venku, před hotelem Printania, jehož zelený neon zkoumá navečer z&nbsp;protějšího chodníku a&nbsp;bude ho&nbsp;tak zkoumat i&nbsp;zítra, až&nbsp;bude krvavě rudý a&nbsp;hotel ponese jméno Marion. Ani ti, které vidí gestikulovat za&nbsp;blízkými okny, nejsou víc doma, staženi do&nbsp;ústraní a&nbsp;intimity neznámých existencí; všechno jejich tajemství je&nbsp;rázem čitelné, na&nbsp;dosah ruky a&nbsp;všem na&nbsp;očích, v&nbsp;náhlém vyplutí jejich těl a&nbsp;osvětlených bytů na&nbsp;hladinu okna. Sám, i&nbsp;když se&nbsp;nakrásně rozhodne v&nbsp;hotelu přespat, tam bude dál pokračovat v&nbsp;cestě, tak jako nepřestane obývat byt žádné z&nbsp;žen, které ho&nbsp;k&nbsp;sobě vzaly na&nbsp;jednu noc&nbsp;– a&nbsp;zůstane už&nbsp;navždy zaražen pohledem na&nbsp;jejich ubohou kuchyňku, koupelnu, kalhotky visící ze&nbsp;sušáku jako předem vybledlé, definitivně usvědčující a&nbsp;nicotné doličné předměty.</span></p>
          <p class="chunk" data-nb-ref-number="52" data-nb-words="168" data-nb-chars="1009"><span class="idea" data-nb-ref-number="52" id="idea52" data-nb-words="168" data-nb-chars="1009">Poslední místo, které ho&nbsp;zaujme, je&nbsp;samo rozhodně natočeno ven, vzdor tomu, že&nbsp;se&nbsp;trochu podobá pevnosti a&nbsp;že na&nbsp;cedulce u&nbsp;vchodu lze číst označení Residence. Hranatá, ostře bílá budova s&nbsp;dvěma stejně strohými křídly ho&nbsp;přes mříže plotu zdaleka neláká ke&nbsp;vstupu; když kolem prochází v&nbsp;ranním slunci, nabízí mu&nbsp;Residence jen oporu pro další chůzi napříč dnem, dík osvěžující čistotě svých proporcí a&nbsp;světlu jakoby dvojnásob jasnému, které její prázdné nádvoří odráží zpátky do&nbsp;okolí. Stavba bez jedinečných detailů, jichž by&nbsp;se&nbsp;mohl zachytit&nbsp;– až&nbsp;na&nbsp;malé věžičky na&nbsp;výběžcích křídel&nbsp;– a&nbsp;v&nbsp;níž je&nbsp;jaksi naráz shrnuta nahota všech míst je&nbsp;jen průzračný krystal; jak se&nbsp;ji&nbsp;cestou vidí otáčet ve&nbsp;slunci, hlazenou odlesky paprsků, zdá se&nbsp;do&nbsp;nedohledna odrážet možné trasy hodin, které má&nbsp;před sebou. Nic víc než proměnlivá a&nbsp;světelná maketa, jasné obydlí dne připravené přijmout každé gesto zrozené vlnou okamžiku&nbsp;– a&nbsp;k&nbsp;němuž se&nbsp;stačí blížit, co&nbsp;pozorný pozorovatel, aby šel lépe vstříc vlastním možnostem a&nbsp;šancím.</span></p>
          <p class="chunk" data-nb-ref-number="53" data-nb-words="64" data-nb-chars="404"><span class="idea" data-nb-ref-number="53" id="idea53" data-nb-words="64" data-nb-chars="404">Tiché dýchání, které z&nbsp;budovy cítí vycházet, tlumený dech starců, kteří tam už&nbsp;vychutnávají přítomnost v&nbsp;očekávání blízkého konce, spojuje jistě otevřenost místa i&nbsp;s&nbsp;hrozbou posledního, definitivního obnažení. Než k&nbsp;němu dojde, celé tajemství se&nbsp;nicméně nabízí v&nbsp;prázdné záři, která stoupá z&nbsp;Residence na&nbsp;povrch chvíle a&nbsp;v&nbsp;níž splývá jen s&nbsp;průzračnou sítí možných cest, jež bude třeba vepsat do&nbsp;prostoru.</span></p>
        </section>
        <section>
          <p class="chunk" data-nb-ref-number="54" data-nb-words="1" data-nb-chars="0"><span class="idea" data-nb-ref-number="54" id="idea54" data-nb-words="1" data-nb-chars="0"><img src="../Images/012.jpg" alt=""></span></p>
          <p class="chunk" data-nb-ref-number="55" data-nb-words="16" data-nb-chars="91"><span class="idea" data-nb-ref-number="55" id="idea55" data-nb-words="16" data-nb-chars="91">Když kolem prochází v&nbsp;ranním slunci, ostře bílá budova mu&nbsp;nabízí jen oporu pro další chůzi…</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zprava_o_mistech_025.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>